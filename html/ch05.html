<h1 id="μοντέλα">
Μοντέλα
</h1>
<blockquote>
<p>
Το σπουδαίο έργο του Einstein είχε προέλθει από φυσική διαίσθηση και
όταν ο Einstein σταμάτησε να δημιουργεί, ήταν επειδή έπαψε να σκέφτεται
με συγκεκριμένες φυσικές εικόνες και έγινε χειριστής εξισώσεων. Freeman
Dyson
</p>
</blockquote>
<h3 id="περίληψη">
Περίληψη
</h3>
<p>
Η αρχική αντίληψη που είχαν οι περισσότεροι για τη διάδραση του
υπολογιστή με τον άνθρωπο είναι ότι ο υπολογιστής είναι κυρίως ένα
εργαλείο. Ένα εργαλείο που δημιουργήθηκε και χρησιμοποιείται από τον
άνθρωπο για να βελτιώσει τις δραστηριότητές του σε διάφορους τομείς της
ζωής και κυρίως στην εργασία. Για παράδειγμα, στη διάδραση ανθρώπου και
υπολογιστή μια από τις πιο δημοφιλείς εφαρμογές είναι η ψηφιακή
επεξεργασία κειμένου. Στην επεξεργασία κειμένου ο ρόλος του υπολογιστή
ως εργαλείου είναι η βελτίωση της εργασίας που μέχρι τότε γινόταν με
εργαλείο τη γραφομηχανή, και ακόμη παλιότερα με την πένα. Στην πορεία, η
ευελιξία που έχει ο υπολογιστής στην εκτέλεση διαφορετικών προγραμμάτων
χρήστη και η εφεύρεση νέων στυλ διάδρασης, πέρα από την εισαγωγή
κειμένου πάνω στο πληκτρολόγιο, επέτρεψαν στη διάδραση να έχει
περισσότερους ρόλους πέρα από αυτόν του εργαλείου. Επιπλέον, τα νέα
μοντέλα διάδρασης δίνουν μεγαλύτερη σημασία σε αξίες πέρα από τη
γνωστική επεξεργασία της πληροφορίας, όπως τα συναισθήματα, η κοινωνική
διάσταση, καθώς και η συνολική παρουσία του ανθρώπινου σώματος στον
χώρο.
</p>
<p>
Καθώς προχωράμε σε νέα μοντέλα διάδρασης δε σημαίνει ότι τα προηγούμενα
βασικά μοντέλα της διάδρασης χάνονται. Αντίθετα, τα βασικά μοντέλα της
διάδρασης συνεχίζουν να έχουν σημαντικό ρόλο ως συστατικά στοιχεία σε
πιο σύνθετα συστήματα. Για παράδειγμα, ένα σύστημα συζήτησης εξ
αποστάσεως έχει ως βασικό στοιχείο του το κοινωνικό μοντέλο διάδρασης,
όπου ο υπολογιστής μεσολαβεί στην επικοινωνία και συνεργασία δύο ή
περισσότερων ανθρώπων, αλλά μπορεί να περιέχει και το εργαλείο της
ανάκτησης πληροφορίας από παλιότερες συζητήσεις. Επιπλέον, το ίδιο
σύστημα μπορεί να επεκταθεί με το μοντέλο του πράκτορα διάδρασης, ο
οποίος παρακολουθεί εκ μέρους του χρήστη τις συζητήσεις που γίνονται και
τον ενημερώνει όταν υπάρχει κάτι που τον ενδιαφέρει ή κάνει παρεμβάσεις
εκ μέρους του. Επίσης, το παραπάνω σύστημα συνεργασίας μπορεί να
επεκταθεί με τη χρήση διάχυτων συσκευών διάδρασης, οι οποίες μπορούν να
μεταφέρουν και τη μη λεκτική επικοινωνία. Στα επόμενα, περιγράφουμε την
ιστορική εξέλιξη των μοντέλων διάδρασης καθώς και τη θεωρία για καθένα
ξεχωριστά, ενώ στο επόμενο κεφάλαιο θα δούμε τη σύνθεσή τους.
</p>
<h2 id="ο-υπολογιστής-ως-εταίρος">
Ο υπολογιστής ως εταίρος
</h2>
<div id="fig:eliza-chat-bot" class="fignos">
<figure>
<img src="../images/eliza-chat-bot.jpg"
alt="Figure 1: Το διαδραστικο σύστημα ELIZA βασίζεται σε διάλογο με τον χρήστη σε φυσική γλώσσα και έγινε πολύ δημοφιλές με ένα σενάριο, όπου ο υπολογιστής παριστάνει τον ψυχολόγο. Αν και δημιουργήθηκε για να δείξει τους περιορισμούς στην κατανόηση φυσικής γλώσσας από τους υπολογιστές, πολλοί χρήστες προτίμησαν να πιστέψουν ότι μιλάνε με κάποιον που τους καταλαβαίνει." />
<figcaption aria-hidden="true">
<span>Figure 1:</span> Το διαδραστικο σύστημα ELIZA βασίζεται σε διάλογο
με τον χρήστη σε φυσική γλώσσα και έγινε πολύ δημοφιλές με ένα σενάριο,
όπου ο υπολογιστής παριστάνει τον ψυχολόγο. Αν και δημιουργήθηκε για να
δείξει τους περιορισμούς στην κατανόηση φυσικής γλώσσας από τους
υπολογιστές, πολλοί χρήστες προτίμησαν να πιστέψουν ότι μιλάνε με
κάποιον που τους καταλαβαίνει.
</figcaption>
</figure>
</div>
<div id="fig:microsoft-bob" class="fignos">
<figure>
<img src="../images/microsoft-bob.jpg"
alt="Figure 2: Παράλληλα με την ανάπτυξη της επιφάνειας εργασίας, γίνονται προσπάθειες για την ανάπτυξη μιας διαλογικής διάδρασης. Η περίπτωση του Microsoft Bob δείνει ότι το αποτέλεσμα της ανθρωποκεντρικής σχεδίασης και των κανόνων σχεδίασης εξαρτάται και από το πλαίσιο χρήσης." />
<figcaption aria-hidden="true">
<span>Figure 2:</span> Παράλληλα με την ανάπτυξη της επιφάνειας
εργασίας, γίνονται προσπάθειες για την ανάπτυξη μιας διαλογικής
διάδρασης. Η περίπτωση του Microsoft Bob δείνει ότι το αποτέλεσμα της
ανθρωποκεντρικής σχεδίασης και των κανόνων σχεδίασης εξαρτάται και από
το πλαίσιο χρήσης.
</figcaption>
</figure>
</div>
<p>
Το όραμα για διεπαφές φυσικής γλώσσας έχει διατυπωθεί από πολύ νωρίς με
μια υπόθεση στην τελευταία δημοσίευση του Alan Turing, όπου η ανταλλαγή
μηνυμάτων με έναν υπολογιστή μπορεί να καθορίσει το επίπεδο νοημοσύνης
του δεύτερου. Εξίσου πιθανό βέβαια είναι ο χρήστης να συμπεριφέρεται
έτσι ώστε η δικιά του νοημοσύνη να φαίνεται λιγότερη από αυτήν του
υπολογιστή. Για παράδειγμα, το δημοφιλές ρομπότ ψυχανάλυσης ELIZA
λειτουργεί σε ένα μικρό πεδίο συζήτησης και μπορεί να πείσει τους
χρήστες να μιλήσουν για τα προσωπικά τους σε μια μηχανή και τελικά να
νοιώσουν καλύτερα. Αυτό δεν αποδικνύει τόσο την δυνατότητα να έχουμε
έξυπνους υπολογιστές, όσο την δυνατότητα ή την ευκολία να πιστέψουμε
αυτήν την ιδέα. Παράλληλα με την ανάπτυξη των τεχνολογιών διάδρασης,
αναπτύσεται με πολύ μεγαλύτερους ρυθμούς, ο κλάδος της Τεχνητής
Νοημοσύνης, στον οποίο η διάδραση δεν έχει μεγάλη σημασία, αφού τα
συστήματα αυτά σχεδιάζονται με συμβολικούς τρόπους ή με την μηχανική
μάθηση ώστε να λειτουργούν αυτόνομα. Οι τεχνικές που έχει αναπτύξει ο
κλάδος της Τεχνητής Νοημοσύνης είναι μερικές φορές χρήσιμες ως
υποσυστήματα διάδρασης, αλλά γίνονται λιγότερο χρήσιμες μέχρι και
άγονες, όταν παρουσιάζονται με την τεχνική του ανθρωπομορφισμού. <a
href="#fn1" class="footnote-ref" id="fnref1"
role="doc-noteref"><sup>1</sup></a> <a href="#fn2" class="footnote-ref"
id="fnref2" role="doc-noteref"><sup>2</sup></a>
</p>
<p>
Η αντίληψη του υπολογιστή ως μιας έξυπνης και αυτόνομης οντότητας
εμφανίστηκε για πρώτη φορά στη λογοτεχνία και στις ταινίες επιστημονικής
φαντασίας όπου οι δημιουργοί φαντάζονταν έναν υπολογιστή με ανθρώπινα
στοιχεία διάδρασης. Αυτός ο ανθρωπομορφισμός της διάδρασης ανθρώπου και
υπολογιστή μπορεί να πάρει διάφορες μορφές ή χαρακτηριστικά που
συνδέουμε με την ανθρώπινη παρουσία, όπως πρόσωπο, ομιλία, σώμα,
συναίσθημα, κοινή λογική. Η περιοχή της Τεχνητής Νοημοσύνης προσπάθησε
να δώσει πρακτικές λύσεις στα παραπάνω, αλλά τα αποτελέσματά της έχουν
μόνο περιορισμένη χρησιμότητα και σε πολύ καλά ορισμένες εφαρμογές. Για
παράδειγμα, η αναγνώριση γραφής και ομιλίας είναι πλέον εμπορικά
διαθέσιμες ύστερα από περισσότερα από σαράντα χρόνια έρευνας και
αποτυχημένων εμπορικών προϊόντων. Στην πράξη, όμως, δεν είναι όσο
χρήσιμη τη φαντάστηκαν οι δημιουργοί της επιστημονικής φαντασίας, ούτε
τόσο πρακτική όσο τη σχεδίασαν οι επιστήμονες της Τεχνητής Νοημοσύνης,
αφού στις περισσότερες περιπτώσεις η διάδραση γίνεται με συσκευές
εισόδου και επιπλέον διεπαφές που πρέπει να μάθει να χρησιμοποιεί ο
χρήστης.
</p>
<p>
Ο αυτοματισμός είναι μια εκδοχή της διάδρασης ανθρώπου και υπολογιστή
όπου οι ενέργειες του χρήστη, η διεπαφή του υπολογιστή ή ακόμη και οι
ανάγκες του χρήστη εξάγονται δυναμικά από τον υπολογιστή, ο οποίος
μπορεί επιπλέον να λαμβάνει αποφάσεις με βάση ορισμένους κανόνες. Ο
αυτοματισμός που προσφέρει ένας υπολογιστής μπορεί να διευκολύνει και τη
διάδραση με τον άνθρωπο. Για παράδειγμα, μια λίστα με εφαρμογές μπορεί
να ταξινομηθεί ανάλογα με το ποιες χρησιμοποιούμε συχνότερα. Φυσικά,
αυτό σημαίνει ότι το αντίστοιχο μενού θα είναι πιθανόν διαφορετικό κάθε
φορά που το ζητάει ο χρήστης, πράγμα που ίσως δημιουργεί, εκτός από
διευκόλυνση, και μια ασυνέπεια απέναντι στη συνήθεια του να βρίσκουμε τα
πράγματα εκεί που τα αφήσαμε. <a href="#fn3" class="footnote-ref"
id="fnref3" role="doc-noteref"><sup>3</sup></a> Αν και ο αυτοματισμός
έχει αποδειχτεί πολύ χρήσιμος σε πολλές εφαρμογές των υπολογιστών, στην
περίπτωση της διάδρασης η χρήση του αυτοματισμού θέλει προσοχή, κυρίως
επειδή θα πρέπει να αξιολογηθεί απέναντι στον χρήστη, και όχι μόνο
απέναντι σε κάποιες λειτουργικές και φαινομενικά αντικειμενικές
προδιαγραφές.
</p>
<p>
Παράλληλα με τους ερευνητές της Τεχνητής Νοημοσύνης που προσπαθούν να
κωδικοποιήσουν την ανθρώπινη λογική και συμπεριφορά σε έναν υπολογιστή,
οι ερευνητές της Ανθρώπινης Επικοινωνίας διαπιστώνουν ότι στην πράξη οι
ανθρώπινες αντιδράσεις κατά τη διάδραση με υπολογιστές και μέσα
επικοινωνίας δεν έχουν διαφορά από τις αντιδράσεις κατά τη διάδραση με
άλλους ανθρώπους και φυσικά αντικείμενα. Η διαπίστωση αυτή δημιούργησε
μια σειρά από ερευνητικές και εμπορικές απόπειρες στην κατεύθυνση του
ανθρωπομορφισμού (anthropomorphism) και του σκευομορφισμού
(skeuomorphism) κατά τον προγραμματισμό της διάδρασης. Το αρχικό κίνητρο
σε όλες αυτές τις προσπάθειες είναι η δημιουργία μιας περισσότερο
οικείας και “φιλικής” διάδρασης με τον άνθρωπο. Στην πορεία, η “φιλική
διεπαφή” της δεκαετίας του 1990 έδωσε τη θέση της στην “πειστική
διεπαφή” της δεκαετίας του 2000, όταν οι σχεδιαστές προσπάθησαν να
δημιουργήσουν διεπαφές που θα βοηθούσαν τους χρήστες να αλλάξουν
συμπεριφορά.<a href="#fn4" class="footnote-ref" id="fnref4"
role="doc-noteref"><sup>4</sup></a> Για παράδειγμα, μια εφαρμογή που
καταγράφει τα βήματα και την απόσταση που διανύουμε καθημερινά με τα
πόδια, μπορεί να περιέχει τη στατιστική αποτύπωση των επιδόσεών μας και
επιπλέον μια ανθρωπόμορφη διεπαφή που να μας παροτρύνει ή ακόμη και να
μας επικρίνει (ανάλογα με το ψυχολογικό προφίλ του χρήστη) για τις
επιδόσεις μας, έτσι ακριβώς όπως θα έκανε ένας φίλος ή ένας προσωπικός
γυμναστής. <a href="#fn5" class="footnote-ref" id="fnref5"
role="doc-noteref"><sup>5</sup></a>
</p>
<div id="fig:adaptive-menus" class="fignos">
<figure>
<img src="../images/adaptive-menus.png"
alt="Figure 3: Οι χρήστες προτιμούν τα στατικά μενού ή τα μενού που μπορούν να αλλάξουν μόνοι τους, ενώ δεν προτιμούν ούτε έχουν καλή επίδοση με ένα μενού που αλλάζει αυτόματα ανάλογα με τη συχνότητα χρήσης." />
<figcaption aria-hidden="true">
<span>Figure 3:</span> Οι χρήστες προτιμούν τα στατικά μενού ή τα μενού
που μπορούν να αλλάξουν μόνοι τους, ενώ δεν προτιμούν ούτε έχουν καλή
επίδοση με ένα μενού που αλλάζει αυτόματα ανάλογα με τη συχνότητα
χρήσης.
</figcaption>
</figure>
</div>
<div id="fig:relational-agent" class="fignos">
<figure>
<img src="../images/relational-agent.jpg"
alt="Figure 4: Ο ανθρωπομορφισμός αρχικά χρησιμοποιήθηκε για να βελτιώσει τη φιλικότητα της διάδρασης με τον υπολογιστή. Στην πορεία δοκιμάστηκε και ως ένας τρόπος να αυξηθεί η πειστικότητα των συμβουλών του υπολογιστή προς έναν χρήστη που θέλει να βελτιώσει τον τρόπο ζωής του." />
<figcaption aria-hidden="true">
<span>Figure 4:</span> Ο ανθρωπομορφισμός αρχικά χρησιμοποιήθηκε για να
βελτιώσει τη φιλικότητα της διάδρασης με τον υπολογιστή. Στην πορεία
δοκιμάστηκε και ως ένας τρόπος να αυξηθεί η πειστικότητα των συμβουλών
του υπολογιστή προς έναν χρήστη που θέλει να βελτιώσει τον τρόπο ζωής
του.
</figcaption>
</figure>
</div>
<p>
Ίσως μία από τις πιο αποτυχημένες εισαγωγές νέου προϊόντος διάδρασης
ανθρώπου και υπολογιστή να ήταν η προσπάθεια της Microsoft να δώσει μια
πιο “φιλική” διάδραση στις εφαρμογές της με το Microsoft Bob, και το
σχετικό Microsoft Office Clip. Αν και η ιδέα του ανθρωπομορφισμού
βασιζόταν ήδη σε πολυετή επιστημονική έρευνα<a href="#fn6"
class="footnote-ref" id="fnref6" role="doc-noteref"><sup>6</sup></a> και
παρά το ότι είχαν γίνει πολλές δοκιμές με χρήστες στα αρχικά στάδια του
προϊόντος, τελικά η αποδοχή από το ευρύ κοινό ήταν από μικρή έως
αρνητική.
</p>
<p>
Εκ των υστέρων, μια πιθανή εξήγηση αυτής της έλλειψης αποδοχής είναι ότι
τουλάχιστον στη δεκαετία του 1990 οι περισσότεροι επιτραπέζιοι
υπολογιστές χρησιμοποιούνταν ακόμη κυρίως στην εργασία και γι’ αυτό η
έννοια της “φιλικότητας” μέσω του ανθρωπομορφισμού δεν είχε μεγάλη
σημασία για τους χρήστες τους. Μπορεί να τους φαινόταν ακόμη και
ενοχλητική, καθώς προσπαθούσαν να συγκεντρωθούν για να εργαστούν στον
επεξεργαστή κειμένου και ξαφνικά, στην οθόνη του τερματικού τους, τους
έπιανε κουβέντα ένας σκύλος! Σε δεύτερη ανάγνωση, η ιστορία του
Microsoft Bob είναι και μία προειδοποίηση ότι οι τεχνικές της
ανθρωποκεντρικής σχεδίασης δεν είναι ασφαλείς, όχι επειδή είναι λάθος
τεχνικές, αλλά κυρίως επειδή έχουν ως στόχο να ικανοποιήσουν ανθρώπινες
ανάγκες που είναι από ασαφείς μέχρι ρευστές.
</p>
<p>
Οι έξυπνοι πράκτορες είναι μια αυτοματοποιημένη εκδοχή της διάδρασης με
τον υπολογιστή. Ένας τρόπος να οριστούν οι έξυπνοι πράκτορες είναι ως το
συμπλήρωμα του απευθείας χειρισμού. Όπως δηλαδή έχουμε τον απευθείας
χειρισμό για να εκτελέσουμε μια διεργασία στον υπολογιστή, έτσι έχουμε
και τους έξυπνους πράκτορες που μπορούν να εκτελέσουν αυτήν τη διεργασία
για λογαριασμό μας. Από τη μια πλευρά, ο απευθείας χειρισμός δίνει στον
χρήστη τη δυνατότητα να πάρει αποφάσεις, αλλά από την άλλη πλευρά
υπάρχει ένα όριο στην πληροφορία που μπορεί να επεξεργαστεί ο χρήστης.
Επιπλέον, σίγουρα υπάρχουν πολλές αποφάσεις που ως παρόμοιες ή
τουλάχιστον έχοντας κάποιες ιδιότητες που είναι παρόμοιες, θα μπορούσαν
να λαμβάνονται από έναν έξυπνο πράκτορα που να εκπροσωπεί τον χρήστη. Αν
και σε πρώτη ανάγνωση φαίνεται ότι οι έξυπνοι πράκτορες είναι το
αντίθετο του απευθείας χειρισμού, εντούτοις είναι περισσότερο γόνιμο να
αντιμετωπίζουμε αυτές τις δύο βασικές φιλοσοφίες διάδρασης ως
συμπληρωματικές. Για παράδειγμα, ο χρήστης με απευθείας χειρισμό δείχνει
στον υπολογιστή ότι κάποια από τα ηλεκτρονικά μηνύματα του είναι άχρηστα
ενώ άλλα είναι χρήσιμα για την εργασία του, έτσι ο έξυπνος πράκτορας την
επόμενη φορά που θα δει ένα μήνυμα θα μπορέσει να το μεταφέρει στον
σωστό φάκελο χωρίς επιπλέον ενέργειες από την πλευρά του χρήστη. Στην
πράξη, αυτά τα συστήματα έχουν βελτιωθεί πάρα πολύ και στις περισσότερες
περιπτώσεις κάνουν λιγότερα λάθη από τον άνθρωπο, όμως σε κάθε περίπτωση
για όποια λάθη κάνουν δεν φέρουν ευθύνη, κι αυτό μπορεί να είναι
σημαντικό σε κάποιες εφαρμογές.
</p>
<p>
Όταν η μεταφορά γίνεται ιδιαίτερα αναπαραστατική σε ένα γραφικό
περιβάλλον, τότε μιλάμε για σκευομορφισμό, όπως για παράδειγμα πολλές
εφαρμογές στις πρώτες εκδόσεις του iPhone οι οποίες μοιάζουν με
αντικείμενα (π.χ., μικρόφωνο για την εγγραφή ηχητικών σημειώσεων) ή
προσομοιώνουν οπτικά την υφή υλικών, όπως π.χ., μέταλλο, ύφασμα, κτλ. Αν
και το αρχικό iPhone (iOS) ήταν από τις πιο δημοφιλείς συσκευές με
τεχνικές σκευομορφισμού στην έξοδο προς τον χρήστη, σίγουρα δεν ήταν η
πρώτη. Στη δεκαετία του 1990, η σταδιακή μετατροπή και διανομή της
μουσικής με συμπιεσμένα αρχεία τύπου MP3 δημιούργησε την ανάγκη για
ευέλικτες εφαρμογές εκτέλεσης των αρχείων MP3 στον υπολογιστή και
ανάμεσα σε αυτές οι πιο δημοφιλείς ήταν εκείνες που επέτρεπαν στον
χρήστη να αλλάξει την εμφάνιση της εφαρμογής (skinning), με πιο
αντιπροσωπευτικό παράδειγμα την εφαρμογή Winamp. Η χρήση της μεταφοράς
και του σκευομορφισμού δεν έχει από μόνη της πάντα θετικά αποτελέσματα.
Για παράδειγμα, στις αρχές της δεκαετίας του 1990 το λειτουργικό σύστημα
Magic Cap για τον κινητό υπολογισμό εμφάνιζε στην οθόνη ένα γραφείο με
οικεία αντικείμενα, όπως το τηλέφωνο-φαξ, το ημερολόγιο, το
σημειωματάριο, η λίστα επαφών, τα εισερχόμενα/εξερχόμενα, το αρχείο,
κτλ. Η χρήση της μεταφοράς στην περίπτωση του Magic Cap δεν σταματούσε
στο γραφείο, αλλά συνεχιζόταν με τη μετακίνηση του χρήστη σε δωμάτια από
τα οποία είχε πρόσβαση σε διαφορετικές λειτουργίες. Αν και είναι
δύσκολο, έως αδύνατο, να διακρίνουμε τα προβλήματα, καμία από τις
παραπάνω μορφές της διεπαφής με τον χρήστη δεν είχε την αποδοχή των
χρηστών, παρόλο που εφάρμοζαν κάποιους από τους κανόνες της “φιλικής”
για τον άνθρωπο σχεδίασης, όπως είναι η μεταφορά και ο σκευομορφισμός.
</p>
<p>
Επιπλέον, με την ανάπτυξη του κινητού και διάχυτου υπολογισμού, στις
αρχές της δεκαετίας του 2000, η διάδραση έκανε το μεγάλο βήμα πέρα από
το πλαίσιο της εργασίας και του γραφείου. Ειδικά για την περίπτωση του
διάχυτου υπολογισμού, όπου έχουμε πολλούς υπολογιστές διαφόρων μορφών
φορετών στον χρήστη ή διάχυτων στο περιβάλλον, η νέα θεώρηση της
διάδρασης βασίστηκε στις φιλοσοφικές θεωρίες για την ενσάρκωση
(embodiment), οι οποίες περιγράφουν την ανθρώπινη σκέψη, την αντίληψη
και τη δράση ως έννοιες στενά δεμένες με την ύπαρξη και τις ιδιότητες
του ανθρώπινου σώματος. Οι υπολογιστές, πλέον, εκτός από την κινητή
μορφή τους, μπορούν να φορεθούν και καταγράψουν βιομετρικά στοιχεία του
χρήστη τους, όπως κινήσεις και σφυγμό. Παράλληλα με τη σταδιακή έμφαση
στη συνολική φύση του ανθρώπου, μια μεγάλη μερίδα του επιστημονικού και
εμπορικού κόσμου συνεχίζει να αναζητεί τη χρησιμότητα του υπολογιστή
στον αυτοματισμό, όπου η διάδραση γίνεται αντιληπτή ως επικοινωνία με
έναν έξυπνο βοηθό.
</p>
<h2 id="εργαλείο">
Εργαλείο
</h2>
<div id="fig:superpaint-toolbox" class="fignos">
<figure>
<img src="../images/superpaint-toolbox.jpg"
alt="Figure 5: Ένα από τα πρώτα προγράμματα επεξεργασίας εικόνας βασίζεται στην είσοδο και έξοδο βίντεο για την αποθήκευση και προβολή των εικόνων, οι οποίες ψηφιοποιούνται και μπορούν να επεξεργαστούν με την παλέτα εργαλείων που εμφανίζεται σε μια δεύτερη οθόνη. Η εφαρμογή των εργαλείων από την δεύτερη οθόνη στην εικόνα γίνεται με έμμεση διάδραση από μια πένα σε μια ταμπλέτα. Η τεχνολογία αυτή αναπτύχθηκε παράλληλα με τα γραφικά περιβάλλοντα και οδήγησε σε εφαρμογές ψηφιακής τέχνης και ψηφιακής κινηματογραφίας." />
<figcaption aria-hidden="true">
<span>Figure 5:</span> Ένα από τα πρώτα προγράμματα επεξεργασίας εικόνας
βασίζεται στην είσοδο και έξοδο βίντεο για την αποθήκευση και προβολή
των εικόνων, οι οποίες ψηφιοποιούνται και μπορούν να επεξεργαστούν με
την παλέτα εργαλείων που εμφανίζεται σε μια δεύτερη οθόνη. Η εφαρμογή
των εργαλείων από την δεύτερη οθόνη στην εικόνα γίνεται με έμμεση
διάδραση από μια πένα σε μια ταμπλέτα. Η τεχνολογία αυτή αναπτύχθηκε
παράλληλα με τα γραφικά περιβάλλοντα και οδήγησε σε εφαρμογές ψηφιακής
τέχνης και ψηφιακής κινηματογραφίας.
</figcaption>
</figure>
</div>
<div id="fig:macpaint" class="fignos">
<figure>
<img src="../images/macpaint.jpg"
alt="Figure 6: Η εφαρμογή ψηφιακής επεξεργασίας εικόνας MacPaint χρησιμοποιήθηκε για να διαφημίσει την φιλικότητα του Apple Macintosh, καθώς και για να τονίσει την νέα κατεύθυνση των υπολογιστών πέρα από τα εργαλεία και ως μέσα δημιουργικής έκφρασης. Αν και δεν έγινε ευρέως διαθέσιμη σε δημοφιλείς υπολογιστές εκείνης της εποχής, έλαβε άριστες κριτικές και οδήγησε στην δημιουργία εφαρμογών όπως το Photoshop." />
<figcaption aria-hidden="true">
<span>Figure 6:</span> Η εφαρμογή ψηφιακής επεξεργασίας εικόνας MacPaint
χρησιμοποιήθηκε για να διαφημίσει την φιλικότητα του Apple Macintosh,
καθώς και για να τονίσει την νέα κατεύθυνση των υπολογιστών πέρα από τα
εργαλεία και ως μέσα δημιουργικής έκφρασης. Αν και δεν έγινε ευρέως
διαθέσιμη σε δημοφιλείς υπολογιστές εκείνης της εποχής, έλαβε άριστες
κριτικές και οδήγησε στην δημιουργία εφαρμογών όπως το Photoshop.
</figcaption>
</figure>
</div>
<p>
Αρχικά, τόσο οι πρώτοι κεντρικοί- και μίκρο-υπολογιστές όσο και ο
επιτραπέζιος υπολογιστής θεωρήθηκαν εργαλεία για τη διευκόλυνση των
ανθρώπινων εργασιών. Για παράδειγμα, ο υπολογιστής μπορούσε να βοηθήσει
τον χρήστη στον υπολογισμό της τροχιάς ενός διαστημοπλοίου, στη σύνταξη
μιας γραπτής αναφοράς, στη σχεδίαση μιας κατασκευής,<a href="#fn7"
class="footnote-ref" id="fnref7" role="doc-noteref"><sup>7</sup></a>
στην επεξεργασία εικόνας. <a href="#fn8" class="footnote-ref"
id="fnref8" role="doc-noteref"><sup>8</sup></a> <a href="#fn9"
class="footnote-ref" id="fnref9" role="doc-noteref"><sup>9</sup></a> Με
τη διάδοση του δικτύου Internet και την αύξηση της ισχύος (ταχύτητα,
μνήμη, γραφικά) σε προσιτούς οικονομικά υπολογιστές αλλά και σε νέες
μορφές (π.χ., φορητός, παιχνιδομηχανή, έξυπνο κινητό τηλέφωνο, κτλ.) μια
νέα γενιά εφαρμογών διασκέδασης και επικοινωνίας ήρθε στο προσκήνιο, η
οποία απαιτούσε μια διαφορετική θεώρηση της διάδρασης πέρα από τη
χρησιμότητα και την ευχρηστία. Για παράδειγμα, ψυχαγωγικές εφαρμογές
όπως τα βιντεοπαιχνίδια έχουν σκοπό να διασκεδάσουν τον χρήστη και σε
πολλές περιπτώσεις ο στόχος είναι να δυσκολέψουν τον χρήστη παρά να τον
διευκολύνουν, αφού αυτή η προσέγγιση (στις σωστές δόσεις) θα ενισχύσει
την εμβύθιση στην ψυχαγωγική δραστηριότητα.
</p>
<p>
Η αρχική εφαρμογή της τεχνολογίας των υπολογιστών ήταν στην
αυτοματοποίηση της ανθρώπινης εργασίας υπολογισμού πινάκων για την
τροχιά πυραύλων, κάτι που άλλαξε με τον χρονοδιαμοιρασμό. Αυτή η
θεμελίωση της περιοχής δημιούργησε την αντίστοιχη κατεύθυνση και θεώρηση
των υπολογιστών ως μηχανές δεδομένων που βοηθάνε στην διαδικασία
παραγωγής λογαριθμικών πινάκων. Σύμφωνα με την αρχική θεώρηση, οι
υπολογιστές είναι μηχανές, σαν αυτές που υπάρχουν σε άλλες παραγωγικές
διαδικασίες. Οι μηχανές αυτές αφού κατασκευαστούν πολύ προσεκτικά στην
συνέχεια απαιτούν περιστασιακή μόνο παρέμβαση από τον άνθρωπο κυρίως σε
περίπτωση δυσλειτουργίας. Ο ρόλος μιας υπολογιστικής μηχανής είναι να
λαμβάνει μια είσοδο δεδομένων και να δίνει μια έξοδο δεδομένων, μέσα από
μια αυστηρά προγραμματισμένη διεργασία, σε αναλογία με τις βιομηχανικές
που μετασχηματίζουν υλικά. Οι κεντρικοί πρωταγωνιστές αυτής της θεώρησης
είναι η IBM καθώς και μια ομάδα ανθρώπων στο MIT μέχρι την δεκαετία του
1960. Η IBM θεωρεί τον υπολογισμό ως μια βιομηχανική υπηρεσία που
τιμολογείται με τον χρόνο εκτέλεσης ενός προγράμματος το οποίο λαμβάνει
μια είσοδο δεδομένων και μετά την εκτέλη μιας δέσμης προγραμμάτων δίνει
μια έξοδο δεδομένων χωρίς την ενδιάμεση παρέμβαση κάποιου χειριστή. Σε
σχέση με αυτό το μοντέλο λειτουργίας, η ιδέα ότι ένας χρήστης ή ακόμη
και ένα σύνολο χρηστών, αλληλεπιδρούν, χωρίς να υπάρχει ένα δεδομένο
πλάνο, σε πραγματικό χρόνο, με ένα τόσο ακριβό μηχάνημα, είναι πολύ
μεγάλη σπατάλη. Πράγματι, ακόμη και οι ίδιοι οι υποστηρικτές του
χρονοδιαμοιρασμού βασίζονται στην παραδοχή ότι κατά μέσο όρο κάθε
χρονική στιγμή ελάχιστοι χρήστες θα κάνουν ενεργή χρήση των
υπολογιστικών πόρων.
</p>
<p>
Οι υποστηρικτές του χρονοδιαμοιρασμού βασιζόμενοι στον νόμο του Moore
που προβλέπει την μείωση του κόστους και κυρίως στον μετασχηματισμό από
τον υπολογισμό δεδομένων προς την κατεύθυνση της διάδρασης με την
πληροφορία για τις δουλειές του γραφείου θεώρησαν τον υπολογιστή ως
εργαλείο στην διάθεση του κάθε χρήστη. Η εμφάνιση του Sketchpad από τον
Ivan Sutherland και των πρώτων λειτουργικών συστημάτων
χρονοδιαμοιρασμού, όπως το CTSS κατά την δεκαετία του 1960, έδωσε ώθηση
στην θεώρηση των υπολογιστών ως εργαλεία που επεκτείνουν την δυνατότητα
των ανθρώπων να εργάζονται με την πληροφορία. Πράγματι, ένας υπολογιστής
χρονοδιαμοιρασμού, επιτρέπει την διάδραση σε πραγματικό χρόνο με πολλούς
χρήστες, οι οποίοι ενδέχεται να εκτελούν διαφορετικά προγράμματα. Ο
J.C.R. Licklider ήταν ο βασικός ενορχηστρωτής αυτής της προσπάθειας
μετασχηματισμού των υπολογιστών από μηχανές παραγωγής σε διαδραστικά
εργαλεία. Για αυτόν τον σκοπό, χρηματοδότησε μια σειρά από έρευνες με
κεντρικό ρόλο τον χρονοδιαμοιρασμό και την δικτύωση. Αυτά που μετά το
2000 θεωρούνται θεμελιώδη για τις περισσότερες εφαρμογές των
υπολογιστών, εκείνη την εποχή, συνάντησαν δυσκολίες μέχρι και την άρνηση
ομάδων και οργανισμών. Ειδικά η IBM, χρειάστηκε να πιεστεί από τους
πελάτες και τους ανταγωνιστές της όπως η DEC με την δημοφιλή σειρά PDP
για να προσφέρει και αυτή ένα σύστημα χρονοδιαμοιρασμού αφού στο
επιχειρηματικό της μοντέλο δεν υπήρχε η έννοια του χρήστη που
αλληλεπιδρά σε πραγματικό χρόνο. Ακόμη και μετά από είκοσι χρόνια, στις
αρχές της δεκεατίας του 1980, όταν η ΙΒΜ αναγκάζεται, υπό την πίεση των
δημοφιλών μικροϋπολογιστών και των νέων εφαρμογών γραφείου όπως το
VisiCalc, να δημιουργήσει τον προσωπικό της υπολογιστή, θα αναθέσει σε
εξωτερικούς προμηθευτές την ανάπτυξη του λογισμικού, αφού η διάδραση σε
πραγματικό χρόνο είναι κάτι ξένο.
</p>
<div id="fig:vi-editor" class="fignos">
<figure>
<img src="../images/vi-editor.png"
alt="Figure 7: Ο επεξεργαστής κειμένου VI δημιουργήθηκε για το λειτουργικό σύστημα UNIX για τερματικά χρήστη που βασίζονται στην οθόνη και το πληκτρολόγιο. Θεωρείται ο πρώτος δημοφιλής επεξεργαστής κειμένου που έφυγε από την διάδραση γραμμής και πέρασε στην διάδραση με την οθόνη και επειδή είναι σχετικά απλός, παρά την τροπική λειτουργία του, χρησιμοποιείται ευρέως κυρίως από διαχειριστές συστήματος." />
<figcaption aria-hidden="true">
<span>Figure 7:</span> Ο επεξεργαστής κειμένου VI δημιουργήθηκε για το
λειτουργικό σύστημα UNIX για τερματικά χρήστη που βασίζονται στην οθόνη
και το πληκτρολόγιο. Θεωρείται ο πρώτος δημοφιλής επεξεργαστής κειμένου
που έφυγε από την διάδραση γραμμής και πέρασε στην διάδραση με την οθόνη
και επειδή είναι σχετικά απλός, παρά την τροπική λειτουργία του,
χρησιμοποιείται ευρέως κυρίως από διαχειριστές συστήματος.
</figcaption>
</figure>
</div>
<div id="fig:unreal-blueprints" class="fignos">
<figure>
<img src="../images/unreal-blueprints.png"
alt="Figure 8: Η κατασκευή της διάδρασης σε ένα βιντεοπαιχνίδι απαιτεί πολλές διαφορετικές δεξιότητες, όπως κώδικα, γραφικά, ήχο, κίνηση. Για την διευκόλυνση της δημιουργικής διαδικασίας οι σχεδιαστές βασίζονται σε έτοιμα μοτίβα, τα οποία μπορούν να παραμετροποιήσουν και να διασυνδέσουν σε διαγράμματα ροής." />
<figcaption aria-hidden="true">
<span>Figure 8:</span> Η κατασκευή της διάδρασης σε ένα βιντεοπαιχνίδι
απαιτεί πολλές διαφορετικές δεξιότητες, όπως κώδικα, γραφικά, ήχο,
κίνηση. Για την διευκόλυνση της δημιουργικής διαδικασίας οι σχεδιαστές
βασίζονται σε έτοιμα μοτίβα, τα οποία μπορούν να παραμετροποιήσουν και
να διασυνδέσουν σε διαγράμματα ροής.
</figcaption>
</figure>
</div>
<p>
Οι άνθρωποι έμαθαν από τα πρώτα στάδια του επιτραπέζιου υπολογιστή με
γραφική διεπαφή την δεκαετία του 1980 να τον βλέπουν ως εργαλείο και
αυτή η αντίληψη παραμένει ισχυρή και σήμερα κατά τη χρήση του σε
εργασιακά περιβάλλοντα. Ως εξελιγμένο εργαλείο, ο ΗΥ με επεξεργαστή
κειμένου επιτρέπει στον χρήστη να προετοιμάσει ένα κείμενο σε ψηφιακή
μορφή, η οποία είναι πιο ευέλικτη στις αλλαγές, στην αποθήκευση, και στη
μεταφορά σε σχέση με μια φυσική σελίδα που τυπώνεται στην παραδοσιακή
γραφομηχανή ή που γράφεται με ένα μολύβι. Φυσικά υπάρχουν και σύνθετες
περιπτώσεις όπου πολλά εργαλεία συμπληρώνουν το ένα το άλλο για να
επιτελέσουν μια πολύπλοκη δραστηριότητα. Για παράδειγμα, ο
προγραμματισμός υπολογιστών βασίζεται συνήθως στη χρήση ενός απλού
επεξεργαστή κειμένου και μιας σειράς από βοηθητικά προγράμματα
υπολογιστή που υποστηρίζουν την προετοιμασία, τον έλεγχο και την τελική
εκτέλεση του νέου προγράμματος. Ο προγραμματιστής του υπολογιστή
αντιλαμβάνεται και χρησιμοποιεί τα παραπάνω ως εργαλεία για να κάνει τη
δουλειά του, που είναι η κατασκευή ή η επισκευή ενός προγράμματος στον
υπολογιστή. <a href="#fn10" class="footnote-ref" id="fnref10"
role="doc-noteref"><sup>10</sup></a> <a href="#fn11"
class="footnote-ref" id="fnref11"
role="doc-noteref"><sup>11</sup></a>
</p>
<p>
Η πρωταρχική -και για πολλά χρόνια κυρίαρχη- αντίληψη του υπολογιστή ως
εργαλείου μπορεί να εντοπιστεί στα πρώτα στάδια της δημιουργίας και
εξέλιξης της γραφικής επιτραπέζιας επιφάνειας εργασίας από την
ερευνητική ομάδα του Xerox PARC. Η ανθρωποκεντρική μελέτη των διεργασιών
του χρήστη βασίστηκε στην παρατήρηση, στις συνεντεύξεις, και στην
ανάλυση της εργασίας που πραγματοποιείται στους εκδοτικούς οργανισμούς,
οι οποίοι ήταν οι βασικοί πελάτες της εταιρείας Xerox κατά τη δεκαετία
του 1970. Οι διεργασίες που εκτελεί αυτή η πολύ καλά ορισμένη ομάδα
χρηστών (π.χ., γλωσσική επιμέλεια, γραφικά, σελιδοποίηση, διαχείριση της
παραγωγής του εντύπου) αποτέλεσαν το σημείο αναφοράς για τον
προγραμματισμό της διάδρασης, ο οποίος οργανώθηκε πάνω στη γραφική
επιφάνεια εργασίας (π.χ., φάκελοι, εργαλεία, καλάθι αχρήστων, κτλ.), ως
βασική μεταφορά της εργασίας που κάνουν οι χρήστες. <a href="#fn12"
class="footnote-ref" id="fnref12" role="doc-noteref"><sup>12</sup></a>
<a href="#fn13" class="footnote-ref" id="fnref13"
role="doc-noteref"><sup>13</sup></a> Αν και η επιφάνεια εργασίας
αποδείχθηκε στην πορεία εξαιρετικά ευέλικτη και προσαρμόσιμη στις
τεχνολογικές εξελίξεις, ταυτόχρονα αυτό το αρχικό πλαίσιο δημιουργίας
της (ως εργαλείο για εκδοτικές εργασίες) παρέμεινε βασικός περιορισμός
που δημιουργεί την ανάγκη για μια διαφορετική αντίληψη του
προγραμματισμού της διάδρασης, τουλάχιστον σε διαφορετικά πλαίσια
ανθρώπινης δραστηριότητας (π.χ., ψυχαγωγία).
</p>
<p>
Εκτός από τις διεργασίες της προετοιμασίας και της σελιδοποίησης μιας
γραπτής αναφοράς, που γίνονται τόσο από ερασιτέχνες όσο και από
επαγγελματίες χρήστες ΗΥ, μια ακόμη δημοφιλής εφαρμογή της διάδρασης
είναι η διαδικασία της σχεδίασης που εφαρμόζουν οι μηχανικοί. Από τις
αρχές της δεκαετίας του 1980 όλες οι κατηγορίες μηχανικών άρχισαν να
χρησιμοποιούν τον υπολογιστή αντί του σχεδιαστηρίου για να ετοιμάσουν
κτίρια, δρόμους, γέφυρες, αεροσκάφη, μηχανές, αντικείμενα, και ηλεκτρικά
κυκλώματα. Στην πράξη, η σχεδίαση με υπολογιστή είναι πολύ πιο
αποδοτική, ειδικά για τη σχεδίαση αντικειμένων που είναι παρόμοια με
άλλα υπάρχοντα ή μοιράζονται κάποια κοινά μοτίβα. Επιπλέον, το βασικό
πλεονέκτημα είναι ότι η χρήση ΗΥ επιτρέπει τη γρήγορη αναίρεση μιας
αλλαγής και την ασφαλή εξερεύνηση εναλλακτικών κατευθύνσεων. Επίσης, ένα
ακόμη πλεονέκτημα της διαδραστικής σχεδίασης είναι ότι επιτρέπει την
εύκολη αποθήκευση και τον διαμοιρασμό, στοιχεία απαραίτητα στις
περισσότερες συνεργατικές δραστηριότητες σχεδίασης. Από την άλλη πλευρά,
από τη στιγμή που η διαδραστική σχεδίαση λειτουργεί μόνο στο στενό και
καλά ορισμένο πλαίσιο ενός προγράμματος διάδρασης στον υπολογιστή,
δυσκολεύει τη σχεδίαση αντικειμένων που δεν έχουν υπάρξει ακόμη. Ως προς
τον αυτοσχεδιασμό και τη φαντασία, η διαδραστική σχεδίαση είναι ακόμα
ένα περιοριστικό εργαλείο, αν τη συγκρίνει κανείς με το μολύβι και το
χαρτί στα χέρια ενός έμπειρου χρήστη.
</p>
<div id="fig:xerox-gypsy" class="fignos">
<figure>
<img src="../images/xerox-gypsy.png"
alt="Figure 9: Η εφαρμογή Gypsy ήταν ο πρώτος επεξεργαστής κειμένου με μή-τροπικό χειρισμό και λειτουργούσε στον υπολογιστή Xerox Alto. Για τον σκοπό αυτο, το πληκτρολόγιο ήταν μόνο για την είσοδο χαρακτήρων, ενώ το ποντίκι και τα πλήκτρα του έκαναν την επιλογές των εντολών, όπως αντιγραφή και επικόληση." />
<figcaption aria-hidden="true">
<span>Figure 9:</span> Η εφαρμογή Gypsy ήταν ο πρώτος επεξεργαστής
κειμένου με μή-τροπικό χειρισμό και λειτουργούσε στον υπολογιστή Xerox
Alto. Για τον σκοπό αυτο, το πληκτρολόγιο ήταν μόνο για την είσοδο
χαρακτήρων, ενώ το ποντίκι και τα πλήκτρα του έκαναν την επιλογές των
εντολών, όπως αντιγραφή και επικόληση.
</figcaption>
</figure>
</div>
<div id="fig:desktop" class="fignos">
<figure>
<img src="../images/desktop.jpg"
alt="Figure 10: Ο επιτραπέζιος υπολογιστής καθορίζει έμμεσα με τη μορφή του ένα συγκεκριμένο πλαίσιο χρήσης και αντίστοιχα τις εφαρμογές και τις διαδικασίες του χρήστη, που συνήθως σχετίζονται με το περιβάλλον του γραφείου και την αξία της παραγωγικότητας." />
<figcaption aria-hidden="true">
<span>Figure 10:</span> Ο επιτραπέζιος υπολογιστής καθορίζει έμμεσα με
τη μορφή του ένα συγκεκριμένο πλαίσιο χρήσης και αντίστοιχα τις
εφαρμογές και τις διαδικασίες του χρήστη, που συνήθως σχετίζονται με το
περιβάλλον του γραφείου και την αξία της παραγωγικότητας.
</figcaption>
</figure>
</div>
<p>
Η εμπορική σημασία του υπολογιστή ως εργαλείο φαίνεται στην περίπτωση
του ηλεκτρονικού εμπορίου, που σε πολύ σύντομο χρονικό διάστημα άλλαξε
τον τρόπο πώλησης και διανομής πολλών κατηγοριών τυποποιημένων προϊόντων
και κυρίως υπηρεσιών. Η πανάρχαια συνήθεια της μετάβασης στην αγορά για
την προμήθεια προϊόντων και υπηρεσιών μετασχηματίζεται σε μια
διαδραστική εμπειρία στον υπολογιστή. Ο υπολογιστής ως εργαλείο επιλογής
προϊόντων και ως εργαλείο πληρωμής μειώνει τη σημασία του τυπωμένου
χρήματος, καθώς η συναλλαγή πραγματοποιείται λογιστικά ανάμεσα στους
λογαριασμούς του προμηθευτή και του πελάτη. Οι επιπτώσεις αυτές είναι
πολύ σημαντικές ειδικά στην περίπτωση που τα ίδια τα αγαθά είναι
ψηφιακά, όπως είναι η μουσική και οι ταινίες.
</p>
<p>
Η προτίμηση που δείχνουν οι χρήστες διαδραστικών συστημάτων στην
ηλεκτρονική μορφή αγοράς και χρηματικής συναλλαγής δημιουργεί μια σειρά
από πρωτοφανείς επιπτώσεις. Ειδικά στην περίπτωση της παροχής υπηρεσιών
χωρίς τη μεταβίβαση κάποιου απτού προϊόντος (π.χ., αγορά αεροπορικών
εισιτηρίων, κράτηση σε ξενοδοχείο, ψηφιακό ψυχαγωγικό περιεχόμενο, όπως
μουσική, ταινίες, παιχνίδια), το ηλεκτρονικό εμπόριο αποδείχτηκε πιο
αποτελεσματικό από το φυσικό, τόσο για τους χρήστες όσο και για τους
παρόχους της υπηρεσίας. Στις περιπτώσεις όπου η μετάβαση στο ηλεκτρονικό
εμπόριο υπήρξε καθολική, το αποτέλεσμα ήταν η καταστροφή πολλών
επιμέρους ενδιάμεσων (π.χ., δισκοπωλεία, τουριστικοί πράκτορες, κ.ά.).
Επομένως, βλέπουμε ότι η χρήση του υπολογιστή ως εργαλείου μπορεί να
είναι μια απλή βελτιστοποίηση μιας διεργασίας που ήδη κάνουμε (π.χ.,
συγγραφή κειμένου), αλλά μπορεί και να έχει σημαντικές επιπτώσεις σε
επαγγέλματα και ανθρώπινες δραστηριότητες που παύουν να υπάρχουν,
επειδή, δε χρειάζονται πλέον, αφού γίνονται πολύ πιο αποτελεσματικά με
τον προγραμματισμό της διάδρασης ανθρώπου και υπολογιστή (π.χ., αγορά
αεροπορικού εισιτηρίου).
</p>
<p>
Η αντίληψη του υπολογιστή ως εργαλείο παραμένει κυρίαρχη και στην εποχή
της μετάβασης από τον επιτραπέζιο στον κινητό και διάχυτο υπολογισμό.
Για παράδειγμα, ένα έξυπνο κινητό τηλέφωνο συνοδεύεται συνήθως από μια
ψηφιακή φωτογραφική μηχανή, δηλαδή από ένα εργαλείο αποτύπωσης εικόνων.
Οι ψηφιακές φωτογραφικές μηχανές των έξυπνων κινητών τηλεφώνων
επικράτησαν επειδή εκτός από την οικειότητα που έχουμε αναπτύξει στη
χρήση των βασικών λειτουργιών των έξυπνων κινητών και την ευχέρεια του
να τα έχουμε πάντα μαζί μας, παρέχουν μια σειρά από επιπλέον λειτουργίες
χάρη στις δυνατότητες του έξυπνου κινητού τηλεφώνου (π.χ., αισθητήρας
θέσης, κίνησης, φίλτρα, δικτύωση, κτλ.). Αυτές οι δυνατότητες κάνουν την
ενσωματωμένη φωτογραφική μηχανή ακόμη πιο χρήσιμη και εύχρηστη (π.χ.,
για τη δημιουργία πανοραμικής φωτογραφίας). Όπως με τα κινητά τηλέφωνα
που έχουν και φωτογραφική μηχανή, έτσι και οι φορετοί υπολογιστές και τα
έξυπνα ρολόγια που περιέχουν αισθητήρες κίνησης και βιομετρικών
στοιχείων, μετατρέπουν ένα εργαλείο που έδινε ρυθμό με βάση τον κοινώς
αποδεκτό χρόνο της Γης, σε εργαλείο που μετράει περισσότερες παραμέτρους
(π.χ., ώρες ύπνου, βήματα, κτλ.) και μπορεί να δώσει ρυθμό με βάση το
βιολογικό σύστημα του κάθε ανθρώπου χωριστά. Συμπερασματικά, η αντίληψη
του υπολογιστή ως εργαλείου παραμένει δημοφιλής (ίσως περισσότερο από
ποτέ), καθώς η χρήση του διαχέεται σε όλο και πιο πολλές ανθρώπινες
δραστηριότητες. Ταυτόχρονα, ο υπολογιστής αποκτά νέους ρόλους. Πέρα από
εργαλείο, γίνεται και μέσο επικοινωνίας, και αυτός ο νέος ρόλος του ίσως
να είναι και ο πιο σημαντικός από την πλευρά του ατόμου ως μέρους μια
κοινότητας ανθρώπων.
</p>
<h2 id="μέσο-επικοινωνίας">
Μέσο επικοινωνίας
</h2>
<div id="fig:bbs" class="fignos">
<figure>
<img src="../images/bbs.png"
alt="Figure 11: Τα δημοφιλή συστήματα συνεργασίας των χρηστών μέσω υπολογιστή είναι τόσο παλιά όσο και οι πρώτοι οικιακοί ΗΥ με δυνατότητα δικτύωσης μέσω τηλεφώνου όπου η συνεργασία γινόταν με τα BBS." />
<figcaption aria-hidden="true">
<span>Figure 11:</span> Τα δημοφιλή συστήματα συνεργασίας των χρηστών
μέσω υπολογιστή είναι τόσο παλιά όσο και οι πρώτοι οικιακοί ΗΥ με
δυνατότητα δικτύωσης μέσω τηλεφώνου όπου η συνεργασία γινόταν με τα BBS.
</figcaption>
</figure>
</div>
<div id="fig:xerox-portholes" class="fignos">
<figure>
<img src="../images/xerox-portholes.png"
alt="Figure 12: Σε έναν οργανισμό που λειτουργεί κατανεμημένα σε διαφορετικές γεωγραφικές περιοχές υπάρχει η ανάγκη για μια ήπια επαφή μεταξύ των συνεργατών, αντίστοιχη με αυτή που υπάρχει σε έναν μεγάλο ενιαίο χώρο εργασίας. Η ανάγκη αυτή μελετήθηκε με το σύστημα επίγνωσης πλαισίου απομακρυσμένου συνεργάτη Portholes του Xerox PARC που μοιράζει ασύγχρονα στιγμιότυπα από κάμερες που βρίσκονται στα γραφεία, έτσι ώστε να υπάρχει κατανόηση της δραστηριότητας σε διαφορετικές τοποθεσίες." />
<figcaption aria-hidden="true">
<span>Figure 12:</span> Σε έναν οργανισμό που λειτουργεί κατανεμημένα σε
διαφορετικές γεωγραφικές περιοχές υπάρχει η ανάγκη για μια ήπια επαφή
μεταξύ των συνεργατών, αντίστοιχη με αυτή που υπάρχει σε έναν μεγάλο
ενιαίο χώρο εργασίας. Η ανάγκη αυτή μελετήθηκε με το σύστημα επίγνωσης
πλαισίου απομακρυσμένου συνεργάτη Portholes του Xerox PARC που μοιράζει
ασύγχρονα στιγμιότυπα από κάμερες που βρίσκονται στα γραφεία, έτσι ώστε
να υπάρχει κατανόηση της δραστηριότητας σε διαφορετικές τοποθεσίες.
</figcaption>
</figure>
</div>
<p>
Οι εφαρμογές επικοινωνίας και συνεργασίας μέσω υπολογιστή είναι μια
μεγάλη περιοχή την οποία ερευνά το πεδίο των κοινωνικών και συνεργατικών
συστημάτων. Ειδικά οι εφαρμογές επικοινωνίας μέσω υπολογιστή απέκτησαν
μεγάλη σημασία τόσο στην εργασία (π.χ., email) όσο και στην καθημερινή
ζωή και τη διασκέδαση (π.χ., forum συζητήσεων, online multiplayer
games). Αυτό το βήμα συνοδεύτηκε από την ανάγκη για μια νέα θεώρηση της
φιλοσοφίας της διάδρασης ως μέσου επικοινωνίας.<a href="#fn14"
class="footnote-ref" id="fnref14" role="doc-noteref"><sup>14</sup></a>
Επιπλέον, η θεώρηση της διάδρασης ως μέσου επικοινωνίας δίνει έμφαση στη
συμμετοχή των χρηστών στην παραγωγή περιεχομένου και υπηρεσιών, τα οποία
κατά τη δεκαετία του 2000 έγιναν ο κυρίαρχος τρόπος διάδρασης με τους
υπολογιστές, ειδικά στο διαδίκτυο. Η σημασία των υπολογιστών ως μέσου
επικοινωνίας γίνεται ακόμη πιο εμφανής κατά τη δεκαετία του 2010, όταν
το κοινωνικό δίκτυο Facebook καθώς και τα έξυπνα κινητά τηλέφωνα
γίνονται το πρώτο -και πολλές φορές το μόνο- σημείο επαφής των
περισσότερων χρηστών με τους υπολογιστές. <a href="#fn15"
class="footnote-ref" id="fnref15" role="doc-noteref"><sup>15</sup></a>
<a href="#fn16" class="footnote-ref" id="fnref16"
role="doc-noteref"><sup>16</sup></a>
</p>
<p>
Η ανθρωπιστική θεώρηση της διάδρασης δεν έχει καθιερωθεί, αλλά έχει
υποδεχθεί στην ομάδα της πολλές συμπληρωματικές συνεισφορές, που την
έχουν επεκτείνει προς την κοινωνική διάδραση. Μια από τις σημαντικές
θεωρήσεις της διάδρασης εμπνέεται από το θέατρο, όπου οι άνθρωποι
παίζουν ρόλους και συνεργάζονται. Με αυτόν τον τρόπο, ένα σύστημα
διάδρασης μπορεί να θεωρηθεί ως μια συνεργατική αναπαράσταση. <a
href="#fn17" class="footnote-ref" id="fnref17"
role="doc-noteref"><sup>17</sup></a> Και σε αυτήν τη περίπτωση, όπως
στην απλή διάδραση, η έμφαση βρίσκεται περισσότερο στην επαύξηση της
συλλογικής νοημοσύνης παρά στην προσομοίωση της φυσικής συνεργασίας.
Στην πράξη όμως, φαίνεται πως έχει επικρατήσει η αντίληψη πως οι
άνθρωποι πρέπει να επικοινωνούν και να συνεργάζονται μέσω των
υπολογιστών, όπως το κάνουν και στην πραγματικότητα. Το αποτέλεσμα είναι
πως οι αντίστοιχες εφαρμογές συνεργασίας εστιάζουν μόνο στην μεταφορά
του προσώπου και της φωνής, όπως ακριβώς η επεξεργασία ενός εγγράφου
εστιάζει μόνο στο πως θα φαίνεται όταν θα τυπωθεί στο φυσικό χαρτί. Μια
περισσότερο ανθρωπιστική σχεδίαση της επικοινωνίας θα μπορούσε να
προσθέτει νέες δυνατότητες αντίληψης, αντί για την ψηφιακή προσομοίωση
των φυσικών καναλιών επικοινωνίας.
</p>
<div id="fig:videoplace" class="fignos">
<figure>
<img src="../images/videoplace.png"
alt="Figure 13: Το ερευνητικό σύστημα Videoplace του Myron Krueger τοποθετεί τη σιλουέτα του χρήστη μέσα σε ένα συμμετοχικό διαδραστικό περιβάλλον, όπου δεν υπάρχει διάκριση ανάμεσα σε χρήστες και γραφικά, με τη χρήση κάμερας σε πραγματικό χρόνο και χωρίς να μεσολαβεί κάποια συσκευή έμμεσης διάδρασης. Σε αντιδιαστολή με τα πρώτα συστήματα εικονικής πραγματικότητας εκείνης της περιόδου, αυτό το σύστημα χαρακτηρίζεται από τον δημιουργό του ως τεχνητή πραγματικότητα, η οποία αρχικά υλοποιήθηκε με αναλογικά φίλτρα και κινηματογραφικές τεχνικές πριν περάσει σε τεχνολογίες υπολογιστικής όρασης." />
<figcaption aria-hidden="true">
<span>Figure 13:</span> Το ερευνητικό σύστημα Videoplace του Myron
Krueger τοποθετεί τη σιλουέτα του χρήστη μέσα σε ένα συμμετοχικό
διαδραστικό περιβάλλον, όπου δεν υπάρχει διάκριση ανάμεσα σε χρήστες και
γραφικά, με τη χρήση κάμερας σε πραγματικό χρόνο και χωρίς να μεσολαβεί
κάποια συσκευή έμμεσης διάδρασης. Σε αντιδιαστολή με τα πρώτα συστήματα
εικονικής πραγματικότητας εκείνης της περιόδου, αυτό το σύστημα
χαρακτηρίζεται από τον δημιουργό του ως τεχνητή πραγματικότητα, η οποία
αρχικά υλοποιήθηκε με αναλογικά φίλτρα και κινηματογραφικές τεχνικές
πριν περάσει σε τεχνολογίες υπολογιστικής όρασης.
</figcaption>
</figure>
</div>
<div id="fig:media-space" class="fignos">
<figure>
<img src="../images/media-space.jpg"
alt="Figure 14: Το ερευνητικό πρόγραμμα Media Space ήταν μια από τις πρώτες προσπάθειες ανθρώπινης συνεργασίας από απόσταση μέσω υπολογιστή, το οποίο χρησιμοποιούσε ζωντανή εικόνα βίντεο." />
<figcaption aria-hidden="true">
<span>Figure 14:</span> Το ερευνητικό πρόγραμμα Media Space ήταν μια από
τις πρώτες προσπάθειες ανθρώπινης συνεργασίας από απόσταση μέσω
υπολογιστή, το οποίο χρησιμοποιούσε ζωντανή εικόνα βίντεο.
</figcaption>
</figure>
</div>
<p>
Μια από τις πιο δημοφιλείς εφαρμογές των πρώτων συστημάτων
χρονοδιαμοιρασμού ήταν η ηλεκτρονική αλληλογραφία. Οι περισσότεροι
χρήστες ήταν συνδεμένοι ταυτόχρονα ή με μικρή χρονική διαφορά σε
τηλέτυπους με τους οποίους μπορούσαν να επικοινωνούν ασύγχρονα, αλλά
πυκνά. Αν και αυτοί οι χρήστες ήταν συνήθως σε σχετικά κοντινή
γεωγραφική απόσταση, επέλεγαν να επικοινωνήσουν με αυτόν τον τρόπο,
γιατί είχε το πλεονέκτημα της ασύγχρονης επικοινωνίας, και όχι γιατί
ήταν μια ανάγκη που δεν είχε εναλλακτική. Η ηλεκτρονική αλληλογραφία
έγινε ακόμη πιο δημοφιλής στα τέλη της δεκαετίας του 1960, όταν το
ARPANET άρχισε να συνδέει τους λίγους διαθέσιμους υπολογιστές μεταξύ
τους. Η διάδραση με τον υπολογιστή αποκτάει έναν νέο χαρακτήρα, ο οποίος
εκτός από εργαλείο γίνεται και μέσο επικοινωνίας. <a href="#fn18"
class="footnote-ref" id="fnref18" role="doc-noteref"><sup>18</sup></a> Ο
τεχνολογικός μετασχηματισμός προς την δικτύωση και την διάδραση σε
μεγαλύτερη κλίμακα δεν ήταν προτεραιότητα για όλους. Για παράδειγμα, οι
ομάδα της τεχνητής νοημοσύνης στο ΜΙΤ δεν έβλεπε την σημασία της
ευρύτερης δικτύωσης, αφού ο σκοπός της δεν ήταν να μιλάνε οι άνθρωποι
μεταξύ τους αλλά με έξυπνες μηχανές. Από την άλλη πλευρά, η ίδια ομάδα
δημιουργήσε την ιδέα του ανοιχτού διαμοιρασμού, κυρίως ως αντίδραση στο
σχετικά πολύπλοκο λόγω ασφάλειας MULTICS. Στα τέλη της δεκαετίας του
1960, δημιούργησαν ένα απλό σύστημα χρονοδιαμοιρασμού το ITS το οποίο
αρχικά δεν έκανε έλεγχο πρόσβασης χρήστη και αποτέλεσε την φιλοσοφική
πλατφόρμα για τις μελλοντικές κοινότητες ανοιχτού λογισμικού.<a
href="#fn19" class="footnote-ref" id="fnref19"
role="doc-noteref"><sup>19</sup></a>
</p>
<p>
Οι καλλιτέχνες ήταν από τους πρώτους που χρησιμοποίησαν τον υπολογιστή
ως εργαλείο για να δημιουργήσουν. Όμως η πιο σημαντική συνεισφορά τους
στην εξέλιξη της χρήσης του υπολογιστή ήταν ότι τον χρησιμοποίησαν ως
μέσο για το έργο τους. Για παράδειγμα, η Brenda Laurel με υπόβαθρο στις
θεατρικές σπουδές αναγνωρίζει τη δυνατότητα των υπολογιστών να
λειτουργούν ως σκηνή όπου οι χρήστες μπορούν να παίζουν ρόλους και να
αυτοσχεδιάζουν. Αυτή η αντίληψη έρχεται να συμπληρώσει την αντίληψη του
υπολογιστή ως εργαλείου που σχεδιάζεται με στόχο να ικανοποιήσει καλά
ορισμένες ανθρώπινες ανάγκες και δραστηριότητες. Επίσης, ο Myron Krueger
κατασκεύασε για πρώτη φορά, στα μέσα της δεκαετίας του 1970, τη διάδραση
ανθρώπου και υπολογιστή με έμφαση στην παρουσία του ανθρώπινου σώματος.
Με αυτόν τον τρόπο η κατανόηση της διάδρασης με τον υπολογιστή
απελευθερώνεται από τη μέχρι τότε αντίληψή της ως εργαλείου και αρχίζει
να γίνεται αντιληπτή και ως μέσο επικοινωνίας που συνδέει τους ανθρώπους
είτε άμεσα μεταξύ τους, είτε έμμεσα από την πληροφορία που μπορούμε
συλλογικά να αναπαραστήσουμε στον υπολογιστή. Για παράδειγμα, το σύστημα
Videoplace <a href="#fn20"
class="footnote-ref" id="fnref20" role="doc-noteref"><sup>20</sup></a>
χρησιμοποιεί κάμερες και προβολείς, έτσι ώστε να μεταφέρει ολόκληρο το
ανθρώπινο σώμα μέσα σε ένα περιβάλλον τεχνητής πραγματικότητας. <a
href="#fn21" class="footnote-ref" id="fnref21"
role="doc-noteref"><sup>21</sup></a>
</p>
<div id="fig:skype-video-call" class="fignos">
<figure>
<img src="../images/skype-video-call.png"
alt="Figure 15: Τα συστήματα επικοινωνίας και τηλεδιάσκεψης μέσω υπολογιστή (π.χ., Skype) συνιστούν μια διαφορετική θεώρηση του υπολογιστή σε σχέση με την κλασική θεώρηση του εργαλείου. Οι χρήστες επικοινωνούν μέσω κειμένου, ήχου, βίντεο και οι εφαρμογές αφορούν την εργασία, την καθημερινότητα, τη διασκέδαση και την εκπαίδευση." />
<figcaption aria-hidden="true">
<span>Figure 15:</span> Τα συστήματα επικοινωνίας και τηλεδιάσκεψης μέσω
υπολογιστή (π.χ., Skype) συνιστούν μια διαφορετική θεώρηση του
υπολογιστή σε σχέση με την κλασική θεώρηση του εργαλείου. Οι χρήστες
επικοινωνούν μέσω κειμένου, ήχου, βίντεο και οι εφαρμογές αφορούν την
εργασία, την καθημερινότητα, τη διασκέδαση και την εκπαίδευση.
</figcaption>
</figure>
</div>
<div id="fig:second-life" class="fignos">
<figure>
<img src="../images/second-life.jpg"
alt="Figure 16: Οι φωτορεαλιστικοί εικονικοί κόσμοι έγιναν δημοφιλείς αρχικά σε εφαρμογές ψυχαγωγίας και πολιτισμού, και στην συνέχεια επεκτάθηκαν σε γενικές εφαρμογές επικοινωνίας όπως το Second Life." />
<figcaption aria-hidden="true">
<span>Figure 16:</span> Οι φωτορεαλιστικοί εικονικοί κόσμοι έγιναν
δημοφιλείς αρχικά σε εφαρμογές ψυχαγωγίας και πολιτισμού, και στην
συνέχεια επεκτάθηκαν σε γενικές εφαρμογές επικοινωνίας όπως το Second
Life.
</figcaption>
</figure>
</div>
<p>
Η αρχική αντίληψη που έχουν οι περισσότεροι άνθρωποι για τη διάδραση
-και η οποία στη συνέχεια καθορίζει έμμεσα μια σειρά από άλλες
αντιλήψεις και σχεδιαστικές επιλογές- είναι αυτή της ‘ένας-προς-έναν’
επικοινωνίας ανάμεσα σε άνθρωπο και υπολογιστή. Αν και η
‘ένας-προς-έναν’ διάδραση ανθρώπου και υπολογιστή αποτελεί βασικό
συστατικό κάθε σύνθετης μορφής διάδρασης, δε βρίσκεται πάντα στο
επίκεντρο του ενδιαφέροντος. Στον επιτραπέζιο υπολογιστή, όπου έχουμε
ένα πληκτρολόγιο και ένα ποντίκι, η διάδραση ανάμεσα στον άνθρωπο και
τον υπολογιστή είναι ‘ένας-προς-έναν’. Σε αυτό το πλαίσιο έχει
δημιουργηθεί και έχει ωριμάσει η περιοχή της διάδρασης ανθρώπου και
υπολογιστή. Καθώς, όμως, οι υπολογιστές άρχισαν να δικτυώνονται, είτε
στον ίδιο χώρο είτε σε μεγάλες γεωγραφικές αποστάσεις και διαφορετικές
χρονικές ζώνες, δημιουργήθηκε η ανάγκη να μελετήσουμε και να
προγραμματίσουμε τη διάδραση που συμβαίνει ανάμεσα σε ανθρώπους που
συνεργάζονται από απόσταση και σε διάφορους τομείς, όπως στην εργασία,
τη διασκέδαση, την εκπαίδευση και την καθημερινή ζωή. <a href="#fn22"
class="footnote-ref" id="fnref22" role="doc-noteref"><sup>22</sup></a>
<a href="#fn23" class="footnote-ref" id="fnref23"
role="doc-noteref"><sup>23</sup></a>
</p>
<p>
Τα Συνεργατικά Συστήματα (Collaborative Systems) έγιναν γνωστά ως
επιστημονική περιοχή στα τέλη της δεκαετίας του 1980, αλλά η συνεργασία
και η επικοινωνία μέσω υπολογιστή είχε ήδη ξεκινήσει. Στα τέλη της
δεκαετίας του 1970, η μεγάλη διάδοση των πρώτων οικονομικών προσωπικών
υπολογιστών και των μόντεμ που επέτρεπαν την ψηφιακή μετάδοση δεδομένων
μέσα από τις αναλογικές τηλεφωνικές γραμμές, δημιούργησε τα πρώτα
Bulletin Board Systems (BBS). Τα BBS ήταν ένα είδος φόρουμ (forum), όπου
οι χρήστες μπορούσαν να έχουν μια σύγχρονη ή ασύγχρονη συζήτηση, να
αναρτήσουν ανακοινώσεις, και να μοιραστούν αρχεία. Την ίδια περίοδο,
αντίστοιχα συστήματα συνεργατικού λογισμικού, βασισμένα σε
μικρο-υπολογιστές (micro-computers) και κεντρικούς υπολογιστές
(mainframe computers), αναπτύχθηκαν για εταιρείες με σκοπό τη
διευκόλυνση της επαγγελματικής συνεργασίας.
</p>
<p>
Η ερευνητική περιοχή της Συνεργασίας Ανθρώπων μέσω Υπολογιστών θεωρείται
η πρώτη (και ίσως η πιο σημαντική) συγγενής περιοχή της Διάδρασης
ανθρώπου και υπολογιστή. Επομένως, ένα μεγάλο μέρος της θεωρίας, των
μεθόδων και των τεχνικών που χρησιμοποιούν είναι κοινές ή έστω
παρόμοιες. Υπάρχει, όμως, τουλάχιστον μία σημαντική διαφορά που
επιβάλλει την αντιμετώπιση των Κοινωνικών και Συνεργατικών Συστημάτων ως
ξεχωριστή περιοχή. Ενώ στη διάδραση ανθρώπου και υπολογιστή εστιάζουμε
συνήθως την προσοχή μας (κατά τον προγραμματισμό και την αξιολόγηση του
συστήματος) στη διάδραση ανάμεσα σε έναν άνθρωπο και έναν υπολογιστή,
στα Κοινωνικά και Συνεργατικά Συστήματα η βασική μονάδα ανάλυσης είναι η
διάδραση ανάμεσα σε μια ομάδα (τουλάχιστον δύο) ανθρώπων, που συμβαίνει
μέσω ενός τουλάχιστον υπολογιστή. Το πιο απλό και δημοφιλές παράδειγμα
από την περιοχή των Συνεργατικών Συστημάτων είναι το Facebook, ένα
σύστημα που επιτρέπει την επικοινωνία και τη συνεργασία ομάδων ανθρώπων.
</p>
<p>
Η σημασία των Κοινωνικών και Συνεργατικών συστημάτων πέρασε από τις
εταιρείες στην ευρύτερη κοινωνία, και από την εργασία στην
καθημερινότητα, με την ανάπτυξη των κοινωνικών δικτύων μετά τα μισά της
δεκαετίας του 2000. Εκείνη την περίοδο δημιουργήθηκαν πολλά κοινωνικά
δίκτυα, όπου ο κάθε χρήστης περιέγραφε την προσωπικότητα και τις
προτιμήσεις του και έκανε εικονικούς δεσμούς φιλίας με άλλους χρήστες.
Ανάμεσα στα πολλά κοινωνικά δίκτυα, το Facebook ήταν εκείνο που γνώρισε
τη μεγαλύτερη αποδοχή, με περισσότερο από ένα δισεκατομμύριο
εγγεγραμμένους χρήστες στις αρχές της δεκαετίας του 2010. Οι βασικές
δραστηριότητες των χρηστών του Facebook είναι η ενημέρωση της τρέχουσας
κατάστασής τους, η δημόσια ή ιδιωτική συζήτηση, και η ανάρτηση
φωτογραφιών. Καθώς ο κύριος όγκος της δραστηριότητας στο διαδίκτυο
μετατοπίστηκε από την υπηρεσία του ιστού και την ανάρτηση ιστοσελίδων
στα δίκτυα κοινωνικής δικτύωσης, αντίστοιχα παρατηρούμε και μια μεταβολή
στο είδος της διάδρασης των νέων εφαρμογών, οι οποίες επιβάλλεται να
έχουν πλέον και μια κοινωνική διάσταση.
</p>
<h2 id="η-περίπτωση-του-facebook">
Η περίπτωση του Facebook
</h2>
<div id="fig:facebook1" class="fignos">
<figure>
<img src="../images/facebook1.jpg"
alt="Figure 17: Μία από τις αρχικές εκδοχές είχε διαφορετικό όνομα (thefacebook) και δεν διέφερε πολύ από ένα απλό σύστημα βάσης δεδομένων με προφίλ χρηστών." />
<figcaption aria-hidden="true">
<span>Figure 17:</span> Μία από τις αρχικές εκδοχές είχε διαφορετικό
όνομα (thefacebook) και δεν διέφερε πολύ από ένα απλό σύστημα βάσης
δεδομένων με προφίλ χρηστών.
</figcaption>
</figure>
</div>
<div id="fig:lifestreams" class="fignos">
<figure>
<img src="../images/lifestreams.jpg"
alt="Figure 18: Η οργάνωση και η αλληλεπίδραση με την πληροφορία σε χρονολογική σειρά παρουσιάστηκε σε μια διεπαφή με τίτλο Lifestreams περισσότερο από μια δεκαετία πριν γίνει ο βασικός τρόπος διάδρασης στα ψηφιακά κοινωνικά μέσα όπως τα Twitter, Facebook." />
<figcaption aria-hidden="true">
<span>Figure 18:</span> Η οργάνωση και η αλληλεπίδραση με την πληροφορία
σε χρονολογική σειρά παρουσιάστηκε σε μια διεπαφή με τίτλο Lifestreams
περισσότερο από μια δεκαετία πριν γίνει ο βασικός τρόπος διάδρασης στα
ψηφιακά κοινωνικά μέσα όπως τα Twitter, Facebook.
</figcaption>
</figure>
</div>
<p>
Η ιστορία του κοινωνικού δικτύου Facebook έχει πολλές ενδιαφέρουσες
πλευρές, κάποιες από αυτές αξίζει να ανακτήσει κανείς συνοπτικά και
ευχάριστα στη σχετική ταινία “The Social Network” (Fincher, 2010). Σε
αυτήν την ενότητα θα εστιάσουμε στα στοιχεία του κοινωνικού δικτύου που
άπτονται του προγραμματισμού της διάδρασης. Δεν υπάρχει καλύτερο σημείο
για να ξεκινήσουμε αυτήν την περιγραφή από τη διαδικασία και τα στάδια
ανάπτυξης του κοινωνικού δικτύου Facebook. Τόσο οι λειτουργίες όσο και η
εμφάνιση του συστήματος δεν προέκυψαν από ένα λεπτομερές συμβόλαιο ή ένα
ξεκάθαρο όραμα, αλλά ήταν κυρίως το αποτέλεσμα συνεχούς επανάληψης και
δοκιμών. Μάλιστα, δεν ήταν λίγες οι φορές στην ιστορία του Facebook που
πολλοί χρήστες ενοχλήθηκαν ή αντέδρασαν, ακόμα και κλείνοντας τον
λογαριασμό τους, όταν έγιναν αλλαγές που δεν τους άρεσαν. Ανεξάρτητα από
τη μελλοντική αποδοχή του φαινομένου του Facebook, σίγουρα η επίδρασή
του στον τρόπο που αναπτύσσονται και λειτουργούν οι διαδραστικές
εφαρμογές θα είναι διαχρονική, καθώς μια σειρά από εφαρμογές σε
διαφορετικά πεδία (π.χ., Tweeter, LinkedIn, ResearchGate, GitHub, Uber,
AirBnB, κτλ.) στηρίζονται στις βασικές λειτουργίες του κοινωνικού
δικτύου.
</p>
<p>
Στα πρώιμα στάδια του Facebook, η “ομάδα ανάπτυξης” ήταν δύο συγκάτοικοι
στη φοιτητική εστία του πανεπιστήμιου που ξεκίνησαν να φτιάξουν μια
σελίδα με τις φωτογραφίες των φοιτητών από όλες τις επιμέρους εστίες του
πανεπιστήμιου. Οι φωτογραφίες και τα βασικά προφίλ ήταν διαθέσιμα στις
επιμέρους εστίες, αλλά το πανεπιστήμιο δεν πρόσφερε ένα ολοκληρωμένο
σύστημα παρουσίασής τους. Η ομάδα ανάπτυξης ανέκτησε τις φωτογραφίες από
τις επιμέρους εστίες και τις πρόβαλε συγκριτικά, με έναν πολύ δημοφιλή
τρόπο, που όμως θεωρήθηκε παράνομος από τις πανεπιστημιακές αρχές. Αν
και η αρχική προσπάθεια έπαψε να λειτουργεί μέσα σε λίγες μέρες, υπήρξε
τόσο δημοφιλής που η επόμενη έκδοση -που βασίστηκε στην εθελοντική
συμμετοχή- ετοιμάστηκε και συγκέντρωσε χρήστες από όλο το πανεπιστήμιο
πολύ γρήγορα.<a href="#fn24"
class="footnote-ref" id="fnref24" role="doc-noteref"><sup>24</sup></a> Η
έκδοση εκείνη δεν πρόσφερε τίποτα διαφορετικό, μάλλον είχε λιγότερα
στοιχεία, από τα αντίστοιχα κοινωνικά δίκτυα της εποχής (π.χ., το
Friendster). Είχε, όμως, ένα βασικό πλεονέκτημα που θα έπαιζε σπουδαίο
ρόλο στη συνέχεια: η υπηρεσία του Facebook είχε μεγάλη συμμετοχή από μια
συμπαγή και ομοιόμορφη ομάδα χρηστών, της οποίας η ομάδα ανάπτυξης
παρακολουθούσε κάθε διάδραση, και έτσι μπόρεσε να προσφέρει νέες
λειτουργίες που να καλύπτουν τις ανάγκες των χρηστών της. Η πιο
σημαντική λειτουργία είναι η διεπαφή χρονολογικής εμφάνισης των
αναρτήσεων<a href="#fn25" class="footnote-ref" id="fnref25"
role="doc-noteref"><sup>25</sup></a> που είναι και η μεγαλύτερη μέχρι
τότε απομάκρυνση από το ιεραρχικό σύστημα αρχείων.
</p>
<p>
Βλέπουμε, λοιπόν, ότι η εμπορική επιτυχία του κοινωνικού δικτύου μπορεί
να εξηγηθεί περισσότερο από την ανθρωποκεντρική του διάσταση -κυρίως
λόγω της συμμετοχής των τελικών χρηστών στην παραγωγή του περιεχομένου-
παρά από την προσφορά νέων καινοτόμων λειτουργιών που δεν έχουν οι
ανταγωνιστές. Το κοινωνικό δίκτυο Facebook πολύ γρήγορα πέρασε από το
πανεπιστημιακό ίδρυμα των δημιουργών του σε όλα τα πανεπιστημιακά
ιδρύματα των ΗΠΑ, και από εκεί έγινε διαθέσιμο στον υπόλοιπο κόσμο με
την προσθήκη λειτουργιών και αλλαγές αντίστοιχων της κάθε περιόδου
λειτουργίας του. Η σταδιακή αυτή βελτίωση επέτρεψε στους κατασκευαστές
να παράσχουν στους χρήστες τα στοιχεία της διάδρασης που είχαν ανάγκη
κάθε φορά, και όχι κάτι που είχαν από μόνοι τους προαποφασίσει στο
σχεδιαστικό τραπέζι. Για παράδειγμα, η γρήγορη και μεγάλη αποδοχή του
συστήματος οδήγησε στη βελτιστοποίηση της απόκρισης των σελίδων, ενώ η
μετάβαση των χρηστών στα κινητά μέσα επέβαλε την εξαγορά εταιρειών με
σχετική εξειδίκευση (π.χ., Ιnstagram) και την κατασκευή της κινητής
εφαρμογής του Facebook, ώστε να έχουν πρόσβαση σε αυτό όσο γίνεται
περισσότεροι χρήστες και από όσο γίνεται περισσότερες συσκευές.
</p>
<p>
Από την πλευρά της σχεδίασης της διάδρασης, το κοινωνικό δίκτυο Facebook
καθιέρωσε μια σειρά από νέα μοτίβα, τα οποία έχουν ανάλογη αποδοχή με τα
μοτίβα της γραφικής επιφάνειας εργασίας. Ανεξάρτητα από το αν μια
εφαρμογή είναι κοινωνικό δίκτυο ή όχι, πολλές φορές δίνει τη δυνατότητα
στους χρήστες της να μοιραστούν απευθείας το περιεχόμενό τους (share) ή
τη δραστηριότητά τους στα κοινωνικά δίκτυα. Επίσης, δίνει τη δυνατότητα
να σχολιάσουν (comment) και να δηλώσουν την αποδοχή τους (like) για το
περιεχόμενο που εμφανίζεται. Επιπλέον, η μαζική χρήση του κοινωνικού
δικτύου (Τον Αύγουστο του 2015 το Facebook αριθμεί 1,5 δις μέλη) και για
πολλές διαφορετικές δραστηριότητες, έχει επιτρέψει και την εκτέλεση
μαζικών πειραμάτων στο πεδίο ακόμα και ερήμην των χρηστών του, στα οποία
μελετήθηκε αν η εμφάνιση διαφορετικού περιεχομένου (π.χ., θετικό,
αρνητικό περιεχόμενο), μπορεί να επηρεάσει αντίστοιχα τη συμπεριφορά των
χρηστών.
</p>
<p>
Από την πλευρά της κατασκευής και της επιλογής των τεχνολογικών
εργαλείων της διάδρασης, το Facebook έχει υλοποιηθεί αρχικά και κατά ένα
μεγάλο μέρος του στην PHP, παρότι υπάρχουν πολλές άλλες επιλογές που
θεωρούνται περισσότερο κατάλληλες. Στην πράξη, οι κατασκευαστές του
Facebook διάλεξαν ένα οικείο εργαλείο και όταν βρέθηκαν μπροστά σε
θέματα απόδοσης, αντί να ξαναγράψουν το σύστημα, επέλεξαν να φτιάξουν
έναν μεταφραστή (compiler) που μετατρέπει την PHP σε C++, η οποία μπορεί
να εκτελεστεί γρηγορότερα. Τέλος, εκτός από την επίδραση που είχε το
Facebook στον τρόπο που αναπτύσσονται όλες οι διαδραστικές εφαρμογές,
είχε επιπλέον σημαντική επίδραση στον τρόπο που ορίζουμε το διαδίκτυο,
καθώς μειώθηκε η σημασία του WWW.
</p>
<h2 id="η-περίπτωση-της-συναισθηματικής-ευχρηστίας">
Η περίπτωση της συναισθηματικής ευχρηστίας
</h2>
<div id="fig:atm-affective" class="fignos">
<figure>
<img src="../images/atm-affective.png"
alt="Figure 19: Τα πειράματα με εναλλακτικές διαρρυθμίσεις των πλήκτρων σε ένα απλό τραπεζικό ATM έδειξαν ότι ακόμη και αν δεν υπάρχει ουσιαστική διαφορά στην πραγματική απόδοση της διάδρασης, οι χρήστες αντιλαμβάνονται κάποια διαφορά, η οποία μπορεί να ερμηνευθεί από τη σκοπιά της αισθητικής." />
<figcaption aria-hidden="true">
<span>Figure 19:</span> Τα πειράματα με εναλλακτικές διαρρυθμίσεις των
πλήκτρων σε ένα απλό τραπεζικό ATM έδειξαν ότι ακόμη και αν δεν υπάρχει
ουσιαστική διαφορά στην πραγματική απόδοση της διάδρασης, οι χρήστες
αντιλαμβάνονται κάποια διαφορά, η οποία μπορεί να ερμηνευθεί από τη
σκοπιά της αισθητικής.
</figcaption>
</figure>
</div>
<div id="fig:winamp" class="fignos">
<figure>
<img src="../images/winamp.jpg"
alt="Figure 20: Το Winamp επιτρέπει στους χρήστες του να χρησιμοποιήσουν εναλλακτικές εμφανίσεις (skins) και επιπλέον, τους παρέχει ένα καλά τεκμηριωμένο τρόπο για να φτιάξουν τις δικές τους, με αποτέλεσμα να έχει δημιουργηθεί μια πολύ μεγάλη συλλογή από εμφανίσεις, με τις περισσότερες από αυτές να δίνουν έμφαση στη μορφή και να υιοθετούν ένα σκευομορφικό στυλ διάδρασης." />
<figcaption aria-hidden="true">
<span>Figure 20:</span> Το Winamp επιτρέπει στους χρήστες του να
χρησιμοποιήσουν εναλλακτικές εμφανίσεις (skins) και επιπλέον, τους
παρέχει ένα καλά τεκμηριωμένο τρόπο για να φτιάξουν τις δικές τους, με
αποτέλεσμα να έχει δημιουργηθεί μια πολύ μεγάλη συλλογή από εμφανίσεις,
με τις περισσότερες από αυτές να δίνουν έμφαση στη μορφή και να
υιοθετούν ένα σκευομορφικό στυλ διάδρασης.
</figcaption>
</figure>
</div>
<p>
Η αρχική θεωρητική θεμελίωση της περιοχής της διάδρασης ανθρώπου και
υπολογιστή βασίστηκε στην τρέχουσα για την εποχή αντίληψη της διάδρασης,
που με τη σειρά της βασιζόταν στον επιτραπέζιο υπολογιστή, στη γραφική
επιφάνεια εργασίας, και στο πλαίσιο των εφαρμογών γραφείου και
παραγωγικότητας. Αντίστοιχα, η αρχική θεώρηση της διάδρασης έδωσε έμφαση
στην επεξεργασία της πληροφορίας από τον άνθρωπο, καθώς και στον έλεγχο
και στην απεικόνιση της πληροφορίας στο τερματικό του χρήστη. Οι
θεμελιωτές της αρχικής θεωρίας προσπάθησαν να δημιουργήσουν ένα
αναλυτικό πλαίσιο και τα αντίστοιχα μοντέλα, που να εκφράζουν τον τρόπο
που ο άνθρωπος αντιλαμβάνεται, επεξεργάζεται και ελέγχει την πληροφορία.
Σε ορισμένες περιπτώσεις, όπως στην πρόβλεψη της απόδοσης της συσκευής
εισόδου ‘ποντίκι’, η αναλυτική αυτή προσέγγιση είχε άριστα και
διαχρονικά αποτελέσματα.
</p>
<p>
Από την άλλη πλευρά όμως, καθώς περάσαμε στον κινητό και διάχυτο
υπολογιστή, και καθώς οι υπολογιστές έγιναν μέρος δραστηριοτήτων με
αξίες πέρα από την παραγωγικότητα, η ποιότητα της διάδρασης άρχισε να
αποκτά και άλλες διαστάσεις πέρα από εκείνη της βασικής ευχρηστίας. Στα
τέλη της δεκαετίας του 1990, μια σειρά από πειράματα διάδρασης με
διεπαφές που είχαν μεταξύ τους διαφορές μόνο στην αισθητική (και όχι
στην ευχρηστία τους) οδήγησε στο συμπέρασμα ότι η ευχρηστία δεν είναι ο
μόνος παράγοντας που καθορίζει την αποδοχή μιας διεπαφής.<a href="#fn26"
class="footnote-ref" id="fnref26" role="doc-noteref"><sup>26</sup></a>
Τα πειράματα έγιναν με πολλές διαφορετικές διεπαφές, με τραπεζικά ATM,<a
href="#fn27" class="footnote-ref" id="fnref27"
role="doc-noteref"><sup>27</sup></a> μουσικές συσκευές,<a href="#fn28"
class="footnote-ref" id="fnref28" role="doc-noteref"><sup>28</sup></a>
συστήματα προσομοίωσης βιομηχανικών διαδικασιών και με ηλεκτρονικά
καταστήματα, έτσι ώστε να εξεταστεί η έκταση του φαινομένου.
Διαπιστώθηκε, μάλιστα, ότι οι χρήστες θεωρούσαν περισσότερο εύχρηστες
τις διεπαφές που είχαν καλύτερη αισθητική.
</p>
<p>
Για να μελετήσουν την επίδραση της αισθητικής μιας διεπαφής στην
αντίληψη του χρήστη για την ευχρηστία ενός συστήματος, οι ερευνητές
προχώρησαν στην εκτέλεση ενός πειράματος. Ο σχεδιασμός του πειράματος
περιλάμβανε ότι διαφορετικές ομάδες χρηστών θα αξιολογούσαν αναφορικά
τόσο με την εμφάνιση και την ευχρηστία αλλά και τη συμπεριφορά,
διαφορετικά επίπεδα αισθητικής και ευχρηστίας μιας βασικής διεπαφής
μηχανήματος από Αυτόματη Ταμειακή Μηχανή (ΑΤΜ) τράπεζας.
</p>
<p>
Για τον σκοπό αυτό οι ερευνητές κατασκεύασαν μια προσομοίωση του ΑΤΜ για
διαφορετικές εκδοχές διαρρύθμισης των κουμπιών, και ζήτησαν από τους
χρήστες να τα βαθμολογήσουν αναφορικά με την αισθητική και την ευχρηστία
τους. Αμέσως μετά τους ζήτησαν να εκτελέσουν μια σειρά από τυπικές
διεργασίες (π.χ., ανάληψη χρημάτων, ερώτηση υπολοίπου λογαριασμού) με τα
οποία βαθμολόγησαν τις εναλλακτικές διεπαφές. Με αυτόν τον τρόπο, η
ανάλυση των αποτελεσμάτων έδωσε τη συσχέτιση ανάμεσα στην αισθητική και
την ευχρηστία που υπήρχε στα ΑΤΜ. Εκτός από την παραπάνω μεθοδολογία του
πειράματος, ιδιαίτερο ενδιαφέρον παρουσιάζει επίσης η χρήση του
λογισμικού διάδρασης το οποίο προσομοίωνε τα ΑΤΜ, αφού αντίστοιχο
λογισμικό χρησιμοποιήθηκε προηγούμενα και για την κατασκευή εναλλακτικών
συσκευών εισόδου ‘ποντίκι’.
</p>
<p>
Τα αποτελέσματα σε αυτό το επιστημονικό άρθρο ήρθαν να συμπληρώσουν τα
κομμάτια που έλειπαν σε ένα παζλ από ευρήματα προηγούμενων εργασιών. Από
τις αρχές της δεκαετίας του 1990 είχε αρχίσει να γίνεται φανερό ότι σε
πολλές περιπτώσεις διάδρασης διαφέρει η αντικειμενική απόδοση του χρήστη
από την υποκειμενική αντίληψη που έχει ο ίδιος ο χρήστης για την απόδοσή
του. Για παράδειγμα, υπάρχουν περιπτώσεις όπου ο χρήστης θα κάνει
περισσότερο χρόνο να ολοκληρώσει μια διεργασία που απαιτεί διάδραση με
τον υπολογιστή και παρ’ όλα αυτά θα τη θεωρεί πιο εύχρηστη από κάποια
άλλη που απαιτεί λιγότερο χρόνο. Αυτές οι περιπτώσεις έρχονται σε
αντίθεση με τον αρχικό ορισμό της ευχρηστίας, η οποία έχει ως βασική
διάσταση την απόδοση ή αλλιώς την ταχύτητα με την οποία ο χρήστης
ολοκληρώνει μια διεργασία. Βλέπουμε, λοιπόν, για μια ακόμη φορά την
ιδιαιτερότητα που έχει η περιοχή του προγραμματισμού της διάδρασης, όπου
η αντικειμενική απόδοση ενός συστήματος ανθρώπου και υπολογιστή μπορεί
να μην είναι αρκετή για να χαρακτηρίσει την ποιότητά του. Απαιτείται και
η σύμφωνη γνώμη του χρήστη, η οποία όμως είναι εξ΄ ορισμού υποκειμενική
και μέσα σε ένα πλήθος ερευνητικών δεδομένων, η γνώμη των διαφόρων
χρηστών μπορεί να έχει μεγάλη διακύμανση.
</p>
<h2 id="σύντομη-βιογραφία-του-jaron-lanier">
Σύντομη βιογραφία του Jaron Lanier
</h2>
<p>
Ο Jaron Lanier έγινε ευρύτερα γνωστός για τον προβληματισμό σχετικά με
τα κοινωνικά μέσα και τους μηχανισμούς εξατομίκευσης που χρησιμοποιούν.
Ηταν ήδη όμως πολύ γνωστός σε έναν μικρότερο κύκλο ανθρώπων από την
δεκαετιά του 1980 για τα πρώτα εμπορικά συστήματα εικονικής
πραγματικότητας που απευθύνονταν κυρίως στην βιομηχανία. Τα προϊόντα της
εταιρείας του VPL βασίζονταν σε μάσκα και γάντι εικονικής
πραγματικότητας<a href="#fn29" class="footnote-ref" id="fnref29"
role="doc-noteref"><sup>29</sup></a> με τα οποία μπορούσε να γίνει ο
σχεδιασμός της καμπίνας ενός αυτοκινήτου ή η προετοιμασία για ένα
δύσκολο χειρουργείο.<a href="#fn30" class="footnote-ref" id="fnref30"
role="doc-noteref"><sup>30</sup></a>
</p>
<div id="fig:lanier-profile" class="fignos">
<figure>
<img src="../images/lanier-profile.jpg"
alt="Figure 21: Ο Jaron Lanier κατασκεύασε τα πρώτα εμπορικά συστήματα εικονικής πραγματικότητας με στόχο να εξερευνήσει την ανθρώπινη συνείδηση σε φαντασιακά περιβάλλοντα και σε διάδραση με άλλους χρήστες. Εκτός από την θεμελίωση μιας σημαντικής περιοχής έχει συμβάλει στην διάδοση μιας ανθρωποκεντρικής τεχνολογικής φιλοσοφίας που έρχεται σε αντίθεση με το κυρίαρχο αφήγημα της Τεχνητής Νοημοσύνης." />
<figcaption aria-hidden="true">
<span>Figure 21:</span> Ο Jaron Lanier κατασκεύασε τα πρώτα εμπορικά
συστήματα εικονικής πραγματικότητας με στόχο να εξερευνήσει την
ανθρώπινη συνείδηση σε φαντασιακά περιβάλλοντα και σε διάδραση με άλλους
χρήστες. Εκτός από την θεμελίωση μιας σημαντικής περιοχής έχει συμβάλει
στην διάδοση μιας ανθρωποκεντρικής τεχνολογικής φιλοσοφίας που έρχεται
σε αντίθεση με το κυρίαρχο αφήγημα της Τεχνητής Νοημοσύνης.
</figcaption>
</figure>
</div>
<div id="fig:vpl-virtual-reality" class="fignos">
<figure>
<img src="../images/vpl-virtual-reality.jpg"
alt="Figure 22: Το γάντι δεδομένων περιέχει αισθητήρες που καταγράφουν την θέση του χεριού και τις κινήσεις των δακτύλων, έτσι ώστε να υπάρχει λεπτομερής χειρισμός στο περιβάλλον εικονικής πραγματικότητας που απεικονίζεται στην μάσκα. Η δυνατότητα του χρήστη όχι μόνο να πλοηγηθεί, αλλά κυρίως να εκφραστεί σωματικά και να χειριστεί με μεγάλη ακρίβεια τον εικονικό εαυτό και περιβάλλον του, στο οποίο συνεργάζεται και με άλλους χρήστες, ήταν τα θεμέλια στο πρώτο εμπορικό σύστημα εικονικής πραγματικότητας." />
<figcaption aria-hidden="true">
<span>Figure 22:</span> Το γάντι δεδομένων περιέχει αισθητήρες που
καταγράφουν την θέση του χεριού και τις κινήσεις των δακτύλων, έτσι ώστε
να υπάρχει λεπτομερής χειρισμός στο περιβάλλον εικονικής πραγματικότητας
που απεικονίζεται στην μάσκα. Η δυνατότητα του χρήστη όχι μόνο να
πλοηγηθεί, αλλά κυρίως να εκφραστεί σωματικά και να χειριστεί με μεγάλη
ακρίβεια τον εικονικό εαυτό και περιβάλλον του, στο οποίο συνεργάζεται
και με άλλους χρήστες, ήταν τα θεμέλια στο πρώτο εμπορικό σύστημα
εικονικής πραγματικότητας.
</figcaption>
</figure>
</div>
<p>
Η εικονική πραγματικότητα έγινε περισσότερο δημοφιλής τις επόμενες
δεκαετίας με σημαντικές βελτιώσεις στην ποιότητα των γραφικών και στο
κόστος του κράνους, αλλά χωρίς την αντίστοιχη βελτίωση στην διάδραση με
τον χρήστη. Πράγματι, ο Jaron Lanier θεωρεί την διάδραση του χρήστη με
τον εικονικό κόσμο ή ακόμη καλύτερα με άλλες αναπαραστάσεις ανθρώπων
περισσότερο σημαντική από την ανάλυση των γραφικών. Για τον σκοπό αυτό,
το γάντι εικονικής πραγματικότητας προσφέρει μεγάλη λεπτομέρεια στον
χειρισμό εικονικών αντικειμένων ή του χαρακτήρα, ο οποίος δεν είναι
αναγκαίο να αναπαριστά κάποιον άνθρωπο.
</p>
<p>
Αυτή η έμφαση στην διάδραση με εξειδικευμένες διεπαφές όπως το γάντι
καθώς και η επέκταση της ανθρώπινης εμπειρίας με εναλλακτικές εικονικές
αναπαραστάσεις βασίζονται στην μουσική. O Jaron Lanier ασχολείται από
πολύ μικρός με την μουσική και είναι συλλέκτης μουσικών οργάνων. Όπως οι
Alan Kay και Ted Nelson θεωρούν ότι ο υπολογιστής μπορεί να γίνει ένα
προηγμένο μέσο επικοινωνίας για μια νέα λογοτεχνία, αντίστοιχα και ο
Jaron Lanier θεωρεί πως ο υπολογιστής μπορεί να γίνει ένα νέο είδος
μουσικού οργάνου με απεριόριστες οπτικο-ακουστικές δυνατότητες.
</p>
<p>
Περισσότερο σημαντική από την πολύ σπουδαία τεχνολογική συνεισφορά του
παραμένει η ανθρωποκεντρική έμφαση στην δουλειά του. Για παράδειγμα, η
διαμεσολαβούμενη κοινωνική διάδραση είναι θεμελιώδης στους εικονικούς
κόσμους που δημιούργησε, αλλά βασίζεται στην ενεργή πρωτοβουλία και
ελευθερία του κάθε ανθρώπου και όχι σε εξωτερικά συμφέροντα, όπως αυτά
μιας πλατφόρμας ή ενός διαφημιζόμενου. Με αυτόν τον τρόπο, οι
υπολογιστές μπορούν να γίνουν τόσο ένα νέο μέσο έκφρασης, αλλά και ένα
μέσο οικονομικής ανεξαρτησίας, αφού η αξία κατανέμεται στους ανθρώπους
και στις δράσεις τους, αντί να αναλύεται και να συγκεντρώνεται κεντρικά.
</p>
<h2 id="βιβλιογραφία">
Βιβλιογραφία
</h2>
<section class="footnotes footnotes-end-of-document" role="doc-endnotes">
<hr />
<ol>
<li id="fn1" role="doc-endnote">
<p>
fig:eliza-chat-bot<a href="#fnref1"
class="footnote-back" role="doc-backlink">↩︎</a>
</p>
</li>
<li id="fn2" role="doc-endnote">
<p>
fig:microsoft-bob<a href="#fnref2"
class="footnote-back" role="doc-backlink">↩︎</a>
</p>
</li>
<li id="fn3" role="doc-endnote">
<p>
fig:adaptive-menus<a href="#fnref3"
class="footnote-back" role="doc-backlink">↩︎</a>
</p>
</li>
<li id="fn4" role="doc-endnote">
<p>
<span class="citation" data-cites="fogg2003persuasive"><span
class="citation" data-cites="fogg2003persuasive">Fogg
(2003)</span></span><a
href="#fnref4" class="footnote-back" role="doc-backlink">↩︎</a>
</p>
</li>
<li id="fn5" role="doc-endnote">
<p>
fig:relational-agent<a href="#fnref5"
class="footnote-back" role="doc-backlink">↩︎</a>
</p>
</li>
<li id="fn6" role="doc-endnote">
<p>
<span class="citation" data-cites="reeves1996media"><span
class="citation" data-cites="reeves1996media">Reeves και Nass
(1996)</span></span><a href="#fnref6"
class="footnote-back" role="doc-backlink">↩︎</a>
</p>
</li>
<li id="fn7" role="doc-endnote">
<p>
<span class="citation" data-cites="mccullough1998abstracting"><span
class="citation" data-cites="mccullough1998abstracting">McCullough
(1998)</span></span><a
href="#fnref7" class="footnote-back" role="doc-backlink">↩︎</a>
</p>
</li>
<li id="fn8" role="doc-endnote">
<p>
fig:superpaint-toolbox<a
href="#fnref8" class="footnote-back" role="doc-backlink">↩︎</a>
</p>
</li>
<li id="fn9" role="doc-endnote">
<p>
fig:macpaint<a href="#fnref9"
class="footnote-back" role="doc-backlink">↩︎</a>
</p>
</li>
<li id="fn10" role="doc-endnote">
<p>
fig:vi-editor<a href="#fnref10"
class="footnote-back" role="doc-backlink">↩︎</a>
</p>
</li>
<li id="fn11" role="doc-endnote">
<p>
fig:unreal-blueprints<a
href="#fnref11" class="footnote-back" role="doc-backlink">↩︎</a>
</p>
</li>
<li id="fn12" role="doc-endnote">
<p>
fig:xerox-gypsy<a href="#fnref12"
class="footnote-back" role="doc-backlink">↩︎</a>
</p>
</li>
<li id="fn13" role="doc-endnote">
<p>
fig:desktop<a href="#fnref13"
class="footnote-back" role="doc-backlink">↩︎</a>
</p>
</li>
<li id="fn14" role="doc-endnote">
<p>
<span class="citation" data-cites="rheingold2000virtual"><span
class="citation" data-cites="rheingold2000virtual">Rheingold
(2000)</span></span><a
href="#fnref14" class="footnote-back" role="doc-backlink">↩︎</a>
</p>
</li>
<li id="fn15" role="doc-endnote">
<p>
fig:bbs<a href="#fnref15"
class="footnote-back" role="doc-backlink">↩︎</a>
</p>
</li>
<li id="fn16" role="doc-endnote">
<p>
fig:xerox-portholes<a
href="#fnref16" class="footnote-back" role="doc-backlink">↩︎</a>
</p>
</li>
<li id="fn17" role="doc-endnote">
<p>
<span class="citation" data-cites="laurel2013computers"><span
class="citation" data-cites="laurel2013computers">Laurel
(2013)</span></span><a
href="#fnref17" class="footnote-back" role="doc-backlink">↩︎</a>
</p>
</li>
<li id="fn18" role="doc-endnote">
<p>
fig:media-space<a href="#fnref18"
class="footnote-back" role="doc-backlink">↩︎</a>
</p>
</li>
<li id="fn19" role="doc-endnote">
<p>
<span class="citation" data-cites="markoff2005dormouse"><span
class="citation" data-cites="markoff2005dormouse">Markoff
(2005)</span></span><a
href="#fnref19" class="footnote-back" role="doc-backlink">↩︎</a>
</p>
</li>
<li id="fn20" role="doc-endnote">
<p>
fig:videoplace<a href="#fnref20"
class="footnote-back" role="doc-backlink">↩︎</a>
</p>
</li>
<li id="fn21" role="doc-endnote">
<p>
<span class="citation" data-cites="krueger1991artificial"><span
class="citation" data-cites="krueger1991artificial">Krueger
(1991)</span></span><a
href="#fnref21" class="footnote-back" role="doc-backlink">↩︎</a>
</p>
</li>
<li id="fn22" role="doc-endnote">
<p>
fig:skype-video-call<a
href="#fnref22" class="footnote-back" role="doc-backlink">↩︎</a>
</p>
</li>
<li id="fn23" role="doc-endnote">
<p>
fig:second-life<a href="#fnref23"
class="footnote-back" role="doc-backlink">↩︎</a>
</p>
</li>
<li id="fn24" role="doc-endnote">
<p>
fig:facebook1<a href="#fnref24"
class="footnote-back" role="doc-backlink">↩︎</a>
</p>
</li>
<li id="fn25" role="doc-endnote">
<p>
fig:lifestreams<a href="#fnref25"
class="footnote-back" role="doc-backlink">↩︎</a>
</p>
</li>
<li id="fn26" role="doc-endnote">
<p>
<span class="citation" data-cites="norman2004emotional"><span
class="citation" data-cites="norman2004emotional">D. A. Norman
(2004)</span></span><a
href="#fnref26" class="footnote-back" role="doc-backlink">↩︎</a>
</p>
</li>
<li id="fn27" role="doc-endnote">
<p>
fig:atm-affective<a href="#fnref27"
class="footnote-back" role="doc-backlink">↩︎</a>
</p>
</li>
<li id="fn28" role="doc-endnote">
<p>
fig:winamp<a href="#fnref28"
class="footnote-back" role="doc-backlink">↩︎</a>
</p>
</li>
<li id="fn29" role="doc-endnote">
<p>
fig:lanier-profile<a href="#fnref29"
class="footnote-back" role="doc-backlink">↩︎</a>
</p>
</li>
<li id="fn30" role="doc-endnote">
<p>
fig:vpl-virtual-reality<a
href="#fnref30" class="footnote-back" role="doc-backlink">↩︎</a>
</p>
</li>
</ol>
</section>
<div id="refs" class="references csl-bib-body hanging-indent"
role="doc-bibliography">
<div id="ref-fogg2003persuasive" class="csl-entry"
role="doc-biblioentry">
Fogg, BJ. 2003. <em>Persuasive Technology: Using Computers to Change
What We Think and Do</em>. Morgan Kaufmann.
</div>
<div id="ref-kaptelinin2007beyond" class="csl-entry"
role="doc-biblioentry">
Kaptelinin, Victor, και Mary Czerwinski. 2007. <em>Beyond the desktop
metaphor: designing integrated digital work environments</em>. Τ. 1. The
MIT Press.
</div>
<div id="ref-krueger1991artificial" class="csl-entry"
role="doc-biblioentry">
Krueger, M. W. 1991. <em>Artificial Reality II</em>. Addison-Wesley.
</div>
<div id="ref-laurel2013computers" class="csl-entry"
role="doc-biblioentry">
Laurel, Brenda. 2013. <em>Computers as theatre</em>. Addison-Wesley.
</div>
<div id="ref-levy1984hackers" class="csl-entry" role="doc-biblioentry">
Levy, Steven. 1984. <em>Hackers: Heroes of the computer revolution</em>.
Τ. 14. Anchor Press/Doubleday Garden City, NY.
</div>
<div id="ref-markoff2005dormouse" class="csl-entry"
role="doc-biblioentry">
Markoff, John. 2005. <em>What the dormouse said: How the sixties
counterculture shaped the personal computer industry</em>. Penguin.
</div>
<div id="ref-mccullough1998abstracting" class="csl-entry"
role="doc-biblioentry">
McCullough, Malcolm. 1998. <em>Abstracting craft: The practiced digital
hand</em>. MIT press.
</div>
<div id="ref-norman2014things" class="csl-entry" role="doc-biblioentry">
Norman, Don. 2014. <em>Things that make us smart: Defending human
attributes in the age of the machine</em>. Diversion Books.
</div>
<div id="ref-norman2004emotional" class="csl-entry"
role="doc-biblioentry">
Norman, Donald A. 2004. <em>Emotional design: Why we love (or hate)
everyday things</em>. Basic Civitas Books.
</div>
<div id="ref-reeves1996media" class="csl-entry" role="doc-biblioentry">
Reeves, Byron, και Clifford Ivar Nass. 1996. <em>The media equation: How
people treat computers, television, and new media like real people and
places.</em> Cambridge university press.
</div>
<div id="ref-rheingold2000virtual" class="csl-entry"
role="doc-biblioentry">
Rheingold, Howard. 2000. <em>The Virtual Community: Homesteading on the
Electronic Frontier</em>. MIT press.
</div>
<div id="ref-weizenbaum1976computer" class="csl-entry"
role="doc-biblioentry">
Weizenbaum, Joseph. 1976. <em>Computer power and human reason: From
judgment to calculation.</em> WH Freeman &amp; Co.
</div>
</div>
