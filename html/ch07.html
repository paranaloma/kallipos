<h1 id="μορφές">
Μορφές
</h1>
<blockquote>
<p>
Αν υπάρχει ένα προηγούμενο στην ανθρώπινη εμπειρία που να δείχνει πως θα
πρέπει να μοιάζει ένας υπολογιστής, αυτό είναι το μουσικό όργανο: μια
επινόηση με την οποία μπορείς να διερευνήσεις ένα τεράστιο εύρος
δυνατοτήτων μέσω μιας διεπαφής που συνδέει το μυαλό με το σώμα σου.
Jaron Lanier
</p>
</blockquote>
<h3 id="περίληψη">
Περίληψη
</h3>
<p>
Οι μορφές των συστημάτων διάδρασης βρίσκονται σε μια συνεχή εξέλιξη, η
οποία εξαρτάται τόσο από την τεχνολογία και τις ανθρώπινες δεξιότητες,
όσο και από το κοινωνικό και πολιτιστικό πλαίσιο δημιουργίας και χρήσης
τους. Οι διάτρητες κάρτες και το πληκτρολόγιο ήταν διαθέσιμα ως
συστήματα εισόδου για την βιομηχανία υφασμάτων και την τυπογραφία,
πολλές δεκαετίες πριν συνδεθούν σε έναν υπολογιστή. Αν και η σύνδεση
τους με τον υπολογιστή έδωσε μια οικειότητα σε ένα μηχάνημα που μέχρι
τότε μόνο κάποιος ηλεκτρονικός είχε πρόσβαση, ταυτόχρονα όρισε και ένα
σχετικά στενό πλαίσιο διάδρασης, όπως είναι η εισαγωγή δεδομένων και η
πληκτρολόγηση κειμένου, τα οποία είναι συμβατά περισσότερο με το
περιβάλλον εργασίας στο γραφείο. Από την άλλη πλευρά, ο υπολογιστής δεν
έχει προτίμηση αναφορικά με τις συσκευές εισόδου και εξόδου, αλλά θα
χρειαστεί να περάσουν πολλές ακόμη δεκαετίες μέχρι να αρχίσουμε να
συνδέουμε ψηφιακές οθόνες, κάμερες, και αισθητήρες. Παράλληλα με τις
συσκευές διάδρασης, αναπτύσσονται διαφορετικές μορφές λογισμικού
διάδρασης, όπως ένας επεξεργαστής κειμένου που βασίζεται σε
πληκτρολόγιο, αλλά μπορεί να έχει πολλές διαφορετικά στυλ διάδρασης,
όπως παράθυρα, μενού, γραφικά, ή να βασίζεται στην γραμμή εντολών.
</p>
<h2 id="μορφολογία">
Μορφολογία
</h2>
<p>
Υπάρχουν πολλοί τρόποι διάδρασης του χρήστη με τη συσκευή. Αρχικά,
έχουμε τη γραμμή εντολών και τις εντολές δέσμης (batch processing).
Αυτοί παραμένουν πολύ αποτελεσματικοί τρόποι διάδρασης, ειδικά όταν ο
χρήστης δίνει επαναλαμβανόμενες και σταθερές οδηγίες προς τη συσκευή.
Όταν οι οδηγίες προς το σύστημα πρέπει να αλλάζουν συχνά και δυναμικά,
τότε έχουμε τον απευθείας χειρισμό (direct manipulation) και την
εικονική πραγματικότητα (virtual reality - VR). Όταν η διάδραση γίνεται
δυναμικά, οι χρήστες λαμβάνουν συνέχεια ανάδραση (feedback). Στο
ενδιάμεσο αυτών των ακραίων τύπων διάδρασης (γραμμή εντολής και
απευθείας χειρισμός) υπάρχει ένα ολόκληρο φάσμα τύπων, μεταξύ των οποίων
και τύποι διάδρασης που εμφανίζονται με τις κινητές εφαρμογές και τις
συσκευές διάχυτου υπολογισμού (ubiquitous computing smart devices).
</p>
<p>
Πριν την εφικτή και οικονομική ανάπτυξη των μικροϋπολογιστών, που
βασιζόνται σε ολοκληρωμένα κυκλώματα ημιαγωγών μεγάλης κλίμακας,
διάδραση σε πραγματικό χρόνο ήταν διαθέσιμη μόνο σε συστήματα που είχαν
λογισμικό χρονοδιαμοιρασμού, αφού στους περισσότερους υπολογιστές την
δεκαετία του 1960 η εκτέλεση των προγραμμάτων γινόταν με εργασίες
δέσμης. Πέρα από τα καινοτόμα ερευνητικά συστήματα που εξετάζουμε στην
επόμενη ενότητα, τα εμπορικά διαθέσιμα διαδραστικά συστήματα βασίζονταν
σε τερματικά κειμένου, στα οποία η διάδραση γινόταν με γραμμή εντολών,
μενού, και φόρμες. Τα τερματικά κειμένου αρχικά ήταν προσαρμοσμένες και
εξελιγμένες εκδοχές του παραδοσιακού τηλέτυπου, τα οποία σταδιακά
αντικαταστάθηκαν από τερματικά με ηλεκτρονικές οθόνες καθοδικού σωλήνα.
Σε όλες αυτές τι περιπτώσεις ο χρήστης πληκτρολογούσε και έβλεπε το
αποτέλεσμα στο χαρτί ή στην οθόνη. Η πληκτρολόγηση γινόταν συνήθως για
την εισαγωγή ενός προγράμματος FORTRAN, BASIC, COBOL, ή για την χρήση
του προγράμματος μέσω της γραμμής εντολών, μενού, και φόρμας. Εκτός από
τους κεντρικούς υπολογιστές της IBM, που ήταν ήδη μια μεγάλη εταιρεία
στις λύσεις για την ηλεκτρονική επεξεργασία δεδομένων, ήρθαν να
προστεθούν και οι μίνι-υπολογιστές της DEC. Η DEC δημιούργησε την γέφυρα
από τους πολύ ακριβούς κεντρικούς υπολογιστές της δεκαετίας του 1960,
προς τους πολύ οικονομικούς μικροϋπολογιστές της δεκαετίας του 1970,
δημιουργώντας την κατηγορία των μίνι-υπολογιστών, οι οποίοι ήταν μεν
πολύ ακριβοί για να είναι προσωπικοί, αλλά αρκετά οικονομικοί για να
εγκατασταθούν σε πολλούς οργανισμούς και να εκπαιδεύσουν μια νέα γενιά
χρηστών, η οποία θα απαιτήσει μια πιο προσωπική εκδοχή τους.
</p>
<div id="fig:macintosh-desktop" class="fignos">
<figure>
<img src="../images/macintosh-desktop.png"
alt="Figure 1: Το λειτουργικό σύστημα του επιτραπέζιου υπολογιστή Macintosh ήταν το πρώτο επιτυχημένο εμπορικό γραφικό περιβάλλον εργασίας και το πρώτο που έδωσε πρόσβαση σε πολλές εφαρμογές λογισμικού, ακόμη και σε χρήστες που δεν είχαν γνώσεις υπολογιστών, χάρη στην ευχρηστία του." />
<figcaption aria-hidden="true">
<span>Figure 1:</span> Το λειτουργικό σύστημα του επιτραπέζιου
υπολογιστή Macintosh ήταν το πρώτο επιτυχημένο εμπορικό γραφικό
περιβάλλον εργασίας και το πρώτο που έδωσε πρόσβαση σε πολλές εφαρμογές
λογισμικού, ακόμη και σε χρήστες που δεν είχαν γνώσεις υπολογιστών, χάρη
στην ευχρηστία του.
</figcaption>
</figure>
</div>
<div id="fig:tmux-desktop" class="fignos">
<figure>
<img src="../images/tmux-desktop.png"
alt="Figure 2: Η επιφάνεια εργασίας έχει συνδεθεί με τα γραφικά και τα πολυμέσα αλλά μπορεί να πραγματοποιηθεί σε μεγάλο βαθμό μόνο με την χρήση της γραμμής εντολών, μερικών συνοδευτικών εργαλείων και αρκετών ρυθμίσεων με αποτέλεσμα μια πολύ γρήγορη, απλή, και πυκνή σε πληροφορία διεπαφή." />
<figcaption aria-hidden="true">
<span>Figure 2:</span> Η επιφάνεια εργασίας έχει συνδεθεί με τα γραφικά
και τα πολυμέσα αλλά μπορεί να πραγματοποιηθεί σε μεγάλο βαθμό μόνο με
την χρήση της γραμμής εντολών, μερικών συνοδευτικών εργαλείων και
αρκετών ρυθμίσεων με αποτέλεσμα μια πολύ γρήγορη, απλή, και πυκνή σε
πληροφορία διεπαφή.
</figcaption>
</figure>
</div>
<p>
Ο μικροϋπολογιστής Apple II ήταν μια πολύ μεγάλη εμπορική επιτυχία με
εκατομμύρια πωλήσεις, αν και απευθυνόταν κυρίως σε χομπίστες των
ηλεκτρονικών και του προγραμματισμού. Η προσιτή τιμή, η αξιοπιστία του,
και η απλότητα στην χρήση διεύρυναν πολύ το κοινό του, πέρα από τους
χομπίστες, προς τους σπουδαστές και τους επαγγελματίες. Σε αντίθεση με
τους πρώτους μικροϋπολογιστές που ήταν διαθέσιμοι σε μορφή
συναρμολογούμενου, ο Apple II είχε προσεγμένο βιομηχανικό σχεδιασμό που
μοιάζει με τα καταναλωτικά ηλεκτρονικά όπως είναι ένα οικειακό
ηχοσύστημα. Το βασικό σύστημα είχε πληκτρολόγιο, αλλά δεν είχε ούτε
οθόνη, ούτε αποθηκευτικό μέσο, για τα οποία ο χρήστης μπορούσε να
χρησιμοποιήσει την τηλεόραση και ένα κασετόφωνο. Το βασικό λογισμικό
ήταν μια εκδοχή της γλώσσας προγραμματισμού BASIC, με την οποία ο
χρήστης μπορούσε να αναπτύξει τα δικά του προγράμματα ή να αντιγράψει
αυτά που έβρισκε σε περιοδικά και βιβλία της εποχής. Η μεγάλη διάδοση
αυτού του μικροϋπολογιστή έδωσε το κίνητρο στην Apple να αναπτύξει
βελτιώσεις όπως οθόνη και εξωτερικό μέσο αποθήκευσης, καθώς και νέα
μοντέλα με περισσότερες δυνατότητες. Επίσης, το εύρος των διαφορετικών
χρηστών και οι πολυδιάστατες ανάγκες τους οδήγησαν στην δημιουργία
πολλών εμπορικών εφαρμογών, όπως το πρώτο φύλλο εργασίας VisiCalc, καθώς
και στην ανάπτυξη πολλών βιντεοπαιχνιδιών.
</p>
<p>
Παράλληλα με την ανάπτυξη των προσωπικών διαδραστικών μίκρο-υπολογιστών,
μερικές εταιρείες κατασκεύασαν τις πρώτες κονσόλες βιντεοπαιχνιδιών. Οι
πρώτες κονσόλες δεν είχαν εξωτερικό αποθηκευτικό μέσο, οπότε τα
βιντεοπαιχνίδια ήταν διαθέσιμα μόνο εσωτερικά σε τσιπάκια μνήμης
ανάγνωσης, αλλά αυτό άλλαξε με το Atari 2600, το οποίο δεχόταν
εξωτερικές κασέτες, όπου βρίσκονταν τα τσιπ με την μνήμη ανάγνωσης. Οι
κονσόλες συνοδεύονταν από συσκευές εισόδου με την μορφή του μοχλού
ελέγχου και δεν είχαν ούτε πληκτρολόγιο, ούτε ποντίκι, ενώ η έξοδος
γινόταν προς την τηλεόραση. Όπως και οι μορφές των προσωπικών
διαδραστικών συστημάτων έχουν μόνο μικρές αλλαγές από το 1984 με το
Apple Macintosh, <a href="#fn1" class="footnote-ref" id="fnref1"
role="doc-noteref"><sup>1</sup></a> <a href="#fn2" class="footnote-ref"
id="fnref2" role="doc-noteref"><sup>2</sup></a> έτσι και οι κονσόλες δεν
έχουν αλλάξει σημαντικά. To ίδιο ισχύει και με την αρχιτεκτονική του
λογισμικού τους, το οποίο συνήθως δεν περιλαμβάνει το ενδιάμεσο επίπεδο
ενός λειτουργικού συστήματος, αφού οι κατασκευαστές βιντεοπαιχνιδιών
προτιμάνε να έχουν πλήρη έλεγχο πάνω στο υλικό, γιατί αυτό τους δίνει
μεγαλύτερη δημιουργικότητα και έλεγχο στο τελικό αποτέλεσμα, που είναι
το ζητούμενο σε αυτήν την βιομηχανία. Αν και τα πρώτα βιντεοπαιχνίδια
ξεκίνησαν κυρίως ως προσομοιώσεις επίκαιρων θεμάτων, όπως το τένις, ή οι
διαστημικές μάχες, σταδιακά η δημιουργικότητα των σχεδιαστών
βιντεοπαιχνιδιών δημιουργούν νέα είδη και κυρίως νέες συσκευές εισόδου.
Σε αντίθεση με τους προσωπικούς υπολογιστές με γραφική διεπαφή που έχουν
μείνει σταθεροί, η βιομηχανία των βιντεοπαιχνιδιών φαίνεται πιο
δημιουργική, γιατί δεν περιορίζεται ούτε από συσκευές εισόδου, ούτε από
ένα λειτουργικό σύστημα με γραφική διεπαφή.
</p>
<div id="fig:apple2" class="fignos">
<figure>
<img src="../images/apple2.jpg"
alt="Figure 3: Ο δεύτερος μικροϋπολογιστής της Apple ήταν άμεσα διαθέσιμος σε μια καλαίσθητη συσκευασία βιομηχανικού σχεδιασμού με πληκτρολόγιο και είχε εισόδους και εξόδους για πολλά διαφερτικά περιφερειακά, όπως δίσκοι και οθόνη. Μπορούσε να συνδεθεί σε τηλεόραση και να αποθηκεύσει προγράμματα σε ένα μαγνητόφωνο κασέτας ήχου, οπότε το κόστος ήταν χαμηλό και έγινε αμέσως δημοφιλής, ενώ έμεινε σε παραγωγή για περισσότερα από δεκαπέντε χρόνια." />
<figcaption aria-hidden="true">
<span>Figure 3:</span> Ο δεύτερος μικροϋπολογιστής της Apple ήταν άμεσα
διαθέσιμος σε μια καλαίσθητη συσκευασία βιομηχανικού σχεδιασμού με
πληκτρολόγιο και είχε εισόδους και εξόδους για πολλά διαφερτικά
περιφερειακά, όπως δίσκοι και οθόνη. Μπορούσε να συνδεθεί σε τηλεόραση
και να αποθηκεύσει προγράμματα σε ένα μαγνητόφωνο κασέτας ήχου, οπότε το
κόστος ήταν χαμηλό και έγινε αμέσως δημοφιλής, ενώ έμεινε σε παραγωγή
για περισσότερα από δεκαπέντε χρόνια.
</figcaption>
</figure>
</div>
<div id="fig:visicalc" class="fignos">
<figure>
<img src="../images/visicalc.png"
alt="Figure 4: Ανάμεσα στις πολλές διαφορετικές χρήσεις του υπολογιστή ως εργαλείο (π.χ., επεξεργασία κειμένου, σχεδίαση, κτλ.), ξεχωρίζει η περίπτωση του VisiCalc που είναι το πρώτο δημοφιλές εργαλείο επεξεργασίας υπολογιστικών φύλλων, το οποίο μεταφέρει από το χαρτί στην οθόνη του υπολογιστή μια πολύ βασική διεργασία που κάνουν οι εταιρείες και τα νοικοκυριά για τη διαχείριση των οικονομικών τους. Η διάθεση μιας εφαρμογής γραφείου σε μικρο-υπολογιστές θα στρέψει την προσοχή της IBM στους προσωπικούς υπολογιστές και θα δημιουργήσει πολλές νέες μεγάλες εταιρείες όπως η Microsoft και η Apple." />
<figcaption aria-hidden="true">
<span>Figure 4:</span> Ανάμεσα στις πολλές διαφορετικές χρήσεις του
υπολογιστή ως εργαλείο (π.χ., επεξεργασία κειμένου, σχεδίαση, κτλ.),
ξεχωρίζει η περίπτωση του VisiCalc που είναι το πρώτο δημοφιλές εργαλείο
επεξεργασίας υπολογιστικών φύλλων, το οποίο μεταφέρει από το χαρτί στην
οθόνη του υπολογιστή μια πολύ βασική διεργασία που κάνουν οι εταιρείες
και τα νοικοκυριά για τη διαχείριση των οικονομικών τους. Η διάθεση μιας
εφαρμογής γραφείου σε μικρο-υπολογιστές θα στρέψει την προσοχή της IBM
στους προσωπικούς υπολογιστές και θα δημιουργήσει πολλές νέες μεγάλες
εταιρείες όπως η Microsoft και η Apple.
</figcaption>
</figure>
</div>
<p>
Η εμπορική επιτυχία των μικροϋπολογιστών και ειδικά του Apple II, καθώς
και η εμφάνιση λειτουργικών συστημάτων, όπως το CPΜ, και εφαρμογών
γραφείου, όπως ο επεξεργαστής κειμένου WordStar και η λογιστική εφαρμογή
VisiCalc, έστρεψαν την προσοχή της IBM από τους κεντρικούς υπολογιστές
που ήταν η διαχρονική της αγορά προς την κατεύθυνση ενός προσωπικού
υπολογιστή για τις εργασίες του γραφείου. Αν και δεν υπήρχε ακόμη κάποιο
πετυχημένο εμπορικά εύχρηστο γραφικό περιβάλλον εργασίας, υπήρχαν ήδη
πάρα πολλές και πολύ οικονομικές λύσεις υλικού και λογισμικού για το
περιβάλλον γραφείου, μια αγορά δηλαδή που η IBM θεωρούσε ότι της ανήκε
και όπου είχε διαχρονικά τον έλεγχο των τιμών. Αυτή η νέα αγορά
προσωπικών υπολογιστών είχε πολύ διαφορετικές ιδιότητες από την
παραδοσιακή αγορά της IBM με τους κεντρικούς ή μίνι-υπολογιστές. Τόσο ο
κεντρική μονάδα, όσο και τα συστήματα εισόδου και εξόδου είχαν πλέον
προσβάσιμη τιμή ώστε να είναι προσιτά από πολλές μικρές επιχειρήσεις,
καθώς και νοικοκυριά. Ταυτόχρονα, η κατασκευή του λογισμικού, αλλά και η
χρήση του ήταν πλέον αρκετά διαδεδομένη, ώστε νέες μικρές εταιρείες,
ακόμη και ανεξάρτητοι κατασκευαστές να δημιουργούν πολλές εφαρμογές ή
λειτουργικά συστήματα, όπως το CPM, τα οποία μπορεί να μην ήταν τόσο
καλά όσο αυτά της IBM, αλλά ήταν αρκετά καλά και πολύ οικονομικά.<a
href="#fn3" class="footnote-ref" id="fnref3"
role="doc-noteref"><sup>3</sup></a> Η είσοδος της IBM με τον προσωπικό
της υπολογιστή ουσιαστικά έδωσε μια σφραγίδα ποιότητας και σοβαρότητας
σε έναν ιδιαίτερα πολυφωνικό χώρο, ταυτόχρονα όμως με την επικράτηση του
έδωσε και ένα τέλος στην δημιουργικότητα η οποία θα περάσει σε έναν
μικρότερο βαθμό προς το Apple Macintosh. <a href="#fn4"
class="footnote-ref" id="fnref4" role="doc-noteref"><sup>4</sup></a> <a
href="#fn5" class="footnote-ref" id="fnref5"
role="doc-noteref"><sup>5</sup></a>
</p>
<div id="fig:xerox-parc-tab" class="fignos">
<figure>
<img src="../images/xerox-parc-tab.png"
alt="Figure 5: Η συσκευή τύπου Tab ήταν η μικρότερη στην οικογένεια συσκευών διάχυτου υπολογισμού Tab-Pad-Board και ήταν σχεδιασμένη έτσι ώστε να χωράει στην παλάμη και να μπορεί να λειτουργήσει τα κουμπιά μόνο με το ένα χέρι, ενώ επέτρεπε και την αφή με το δεύτερο χέρι με την χρήση μιας πένας." />
<figcaption aria-hidden="true">
<span>Figure 5:</span> Η συσκευή τύπου Tab ήταν η μικρότερη στην
οικογένεια συσκευών διάχυτου υπολογισμού Tab-Pad-Board και ήταν
σχεδιασμένη έτσι ώστε να χωράει στην παλάμη και να μπορεί να
λειτουργήσει τα κουμπιά μόνο με το ένα χέρι, ενώ επέτρεπε και την αφή με
το δεύτερο χέρι με την χρήση μιας πένας.
</figcaption>
</figure>
</div>
<div id="fig:tabs-pads-boards" class="fignos">
<figure>
<img src="../images/tabs-pads-boards.png"
alt="Figure 6: Το όραμα για τον διάχυτο υπολογισμό από το εργαστήριο Xerox PARC βασίζεται σε τρεις διακριτές φόρμες συσκευών διάδρασης με τους χρήστες οι οποίες επικονωνούν διαφανώς μεταξύ τους έτσι ώστε οι χρήστες να μπορούν να πραγματοποιήσουν τους στόχους τους είτε ατομικά είτε συνεργατικά." />
<figcaption aria-hidden="true">
<span>Figure 6:</span> Το όραμα για τον διάχυτο υπολογισμό από το
εργαστήριο Xerox PARC βασίζεται σε τρεις διακριτές φόρμες συσκευών
διάδρασης με τους χρήστες οι οποίες επικονωνούν διαφανώς μεταξύ τους
έτσι ώστε οι χρήστες να μπορούν να πραγματοποιήσουν τους στόχους τους
είτε ατομικά είτε συνεργατικά.
</figcaption>
</figure>
</div>
<p>
Η παρουσία ενός διακριτού επιπέδου λογισμικού ανάμεσα στο υλικό του
υπολογιστή και στις εφαρμογές του ήταν για πολλές δεκαετίες κάτι
περιττό, αφού δεν υπήρχαν πολλές διαφορετικές αρχιτεκτονικές, ενώ και οι
εφαρμογές δεν ήταν πολλές. Σε μερικές περιπτώσεις, κάποιος κατασκευαστής
έφτιαχνε μερικές βιβλιοθήκες προγραμματισμού, έτσι ώστε να μην
χρειάζεται να υλοποιεί συνέχεια κάποιες βασικές λειτουργίες, αλλά στην
πράξη, οι περισσότερες εφαρμογές φτιάχνονταν από την αρχή, είτε σε
γλώσσες υψιλού επιπέδου όπως οι FORTRAN, COBOL, BASIC, είτε σε συμβολική
γλώσσα μηχανής. Η διάθεση οικονομικών επεξεργαστών από την Intel που
τοποθετήθηκαν σε πολλούς διαφορετικούς μίκρο-υπολογιστές, οδήγησε στην
δημιουργία των πρώτων λειτουργικών συστημάτων, τα οποία επέτρεπαν στους
προγραμματιστές να εστιάσουν στις λειτουργίες της εφαρμογής τους, χωρίς
να νοιάζονται για την πρόσβαση στον δίσκο και στις βασικές συσκευές
εισόδου και εξόδου. Η επιλογή του λειτουργικού συστήματος MSDOS από την
IBM για τον πρώτο της προσωπικό υπολογιστή και η ανάπτυξη πολλών
εφαρμογών για αυτήν την πλατφόρμα δημιούργησαν μια αγορά και ένα τρόπο
διάδρασης που θα παραμείνει επίκαιρος ακόμη και μετά την εμφάνιση της
γραφικής διεπαφής. Πράγματι, οι πρώτες εκδόσεις του γραφικού
περιβάλλοντος της Microsoft μέχρι και την έκδοση Windows Me του 2000,
βασίζονται στο MS-DOS, ενώ ακόμη και επόμενες εκδόσεις που έχουν
κατασκευαστεί από την αρχή, υλοποιούν για λόγους συμβατότητας έναν
περιβάλλον εξομοίωσης για τις διαχρονικά δημοφιλείς εφαρμογές που
τρέχουν μόνο πάνω σε MS-DOS.
</p>
<p>
Τα επιτραπέζια συστήματα με οθόνη γραφικών, πληκτρολόγιο, και ποντίκι,
ήταν από την δεκαετία του 1980 και μέχρι τις αρχές της δεκαετίας του
2010, η βασική μορφή υλικού διάδρασης. Για παράδειγμα, ο επιτραπέζιος
υπολογιστής Apple Lisa απέτυχε εμπορικά, αλλά ήταν καθοριστικής σημασίας
για την μετάβαση από τον Xerox Star που απευθυνόταν μόνο στο περιβάλλον
του γραφείου προς την κατεύθυνση του Apple Macintosh που έφερε την
γραφική επιφάνεια εργασίας σε ένα ευρύτερο
κοινό.<a href="#fn6" class="footnote-ref" id="fnref6"
role="doc-noteref"><sup>6</sup></a> Για τον σκοπό, αυτό η Apple ϋοθετεί
από το Xerox Star το ποντίκι και την γραφική επιφάνεια εργασίας με τα
έγγραφα ως αρχεία. Ταυτόχρονα, προσθέτει στο Macintosh την ιδέα της
διάκρισης ανάμεσα στις εφαρμογές και στο λειτουργικό σύστημα, έτσι ώστε
να μπορεί να προσαρμοστεί σε διαφορετικές ανάγκες. Το Apple Macintosh
δημιουργεί ένα σημείο αναφοράς για την διάδραση με επιτραπέζια
συστήματα, που στην συνέχεια θα αντιγραφεί από την Microsoft με τα
Windows 95, καθώς και από τα γραφικά περιβάλλοντα των συστημάτων Linux
με τα GNOME, KDE. Ο χρήστης μπορεί με το ποντίκι να εξερευνήσει τις
εφαρμογές και τα έγγραφα του συστήματος, ενώ δεν χρειάζεται να θυμάται
εντολές αφού μπορεί να τις ανακαλύψει σταδιακά μέσα από μενού, φόρμες,
και παλέτες εργαλείων. Η δημιουργία εφαρμογών που βασίζονται στις ίδιες
βιβλιοθήκες και σε κάποιους βασικούς κανόνες ενισχύει ακόμη περισσότερο
την ευχρηστία του συστήματος, αφού ακόμη και μια νέα εφαρμογή έχει
πολλές διαδράσεις παρόμοιες με προηγούμενες, όπως το άνοιγμα,
αποθήκευση, και εκτύπωση εγγράφων. Η διάκριση ανάμεσα στις εφαρμογές και
στο λειτουργικό σύστημα δημιουργεί τα θεμέλια για ένα σύστημα διάδρασης
που θα διατηρηθεί και θα επεκταθεί ακόμη περισσότερο με τα κινητά και
φορετά συστήματα διάδρασης των επόμενων δεκαετιών. <a href="#fn7"
class="footnote-ref" id="fnref7" role="doc-noteref"><sup>7</sup></a> <a
href="#fn8" class="footnote-ref" id="fnref8"
role="doc-noteref"><sup>8</sup></a>
</p>
<div id="fig:apple-newton" class="fignos">
<figure>
<img src="../images/apple-newton.jpg"
alt="Figure 7: Πολύ πριν την επιτυχία του iPad, το Apple Newton προσπάθησε να προσφέρει εύχρηστη διάδραση σε κινητή μορφή για μαθητές και εργαζόμενους βασιζόμενο στην φυσική διάδραση της γραφής, η οποία όμως εκείνη την εποχή δεν είχε την αναγκαία ακρίβεια." />
<figcaption aria-hidden="true">
<span>Figure 7:</span> Πολύ πριν την επιτυχία του iPad, το Apple Newton
προσπάθησε να προσφέρει εύχρηστη διάδραση σε κινητή μορφή για μαθητές
και εργαζόμενους βασιζόμενο στην φυσική διάδραση της γραφής, η οποία
όμως εκείνη την εποχή δεν είχε την αναγκαία ακρίβεια.
</figcaption>
</figure>
</div>
<div id="fig:iphone-jobs" class="fignos">
<figure>
<img src="../images/iphone-jobs.jpg"
alt="Figure 8: Η εισαγωγή του πρώτου iphone αποτελεί σημείο αναφοράς καθώς μέσα σε λιγότερο από δέκα χρόνια περισσότεροι άνθρωποι θα είχαν μια παρόμοια κινητή συσκευή με οθόνη αφής ως βασικό σύστημα καθημερινής διάδρασης, παρά τον παραδοσιακό επιτραπέζιο υπολογιστή, ο οποίος θα κρατήσει την θέση του περισσότερο ως υπολογιστής ανάπτυξης." />
<figcaption aria-hidden="true">
<span>Figure 8:</span> Η εισαγωγή του πρώτου iphone αποτελεί σημείο
αναφοράς καθώς μέσα σε λιγότερο από δέκα χρόνια περισσότεροι άνθρωποι θα
είχαν μια παρόμοια κινητή συσκευή με οθόνη αφής ως βασικό σύστημα
καθημερινής διάδρασης, παρά τον παραδοσιακό επιτραπέζιο υπολογιστή, ο
οποίος θα κρατήσει την θέση του περισσότερο ως υπολογιστής ανάπτυξης.
</figcaption>
</figure>
</div>
<p>
Η διαδραστική τηλεόραση είναι μια προσπάθεια για την βελτίωση ενός
παραδοσιακού μέσου που έχει κατηγορηθεί για την δημιουργία παθητικότητας
από την πλευρά του τηλεθεατή. Από τις αρχές της δεκαετίας του 1990,
πολλές εταιρείες και ερευνητικές ομάδες προσθέτουν τεχνολογίες διάδρασης
σε τηλεοπτικούς δέκτες, έτσι ώστε τα ωφέλη της διάδρασης να μην
βρίσκονται μόνο στους επιτραπέζιους υπολογιστές. Αρχικά οι περισσότερες
προσπάθειες μετέφεραν την λειτουργικότητα των επιτραπέζιων εφαρμογών
στον τηλεοπτικό δέκτη, όπως την ηλεκτρονική αλληλογραφία και την
περιήγηση στον παγκόσμιο ιστό. Σταδιακά οι σχεδιαστές κατανόησαν πως το
πλαίσιο και οι στόχοι χρήσης της διαδραστικής τηλεόρασης δεν είναι
καθόλου ίδιοι με αυτούς του επιτραπέζιου υπολογιστή. Ο τηλεοπτικός
δέκτης βρίσκεται συνήθως σε ένα σαλόνι και οι χρήστες παρακολουθούν από
απόσταση και με παρέα προγράμματα που έχουν μια σημαντική ψυχαγωγική
διάσταση. Με αυτόν τον τρόπο, η διάδραση πήρε μια λιγότερο κυριαρχική
θέση ως συμπλήρωμα της ροής οπτικοακουστικού περιεχομένου, με εφαρμογές
ψηφοφορίας, μηνυμάτων, και πρόσθετης πληροφορίας.
</p>
<p>
Την ίδια περίοδο που η τηλεόραση γίνεται περισσότερο διαδραστική,
αναδύεται μια νέα μορφή προσωπικού συστήματος διάδρασης με την ονομασία
έξυπνο τηλέφωνο, το οποίο θα γίνει σύντομα η πιο δημοφιλής διαδραστική
συσκευή. Οι πρώτες προσπάθειες στην κατασκευή φορητών συστημάτων
μεγέθους παλάμης είχαν ασύμβατα στοιχεία διάδρασης, τα οποία ήταν
συνήθως απευθείας δανεισμένα από τα επιτραπέζια συστήματα, όπως ακριβώς
και στην περίπτωση της διαδραστικής τηλεόρασης. Στην πορεία όμως το
έξυπνο τηλέφωνο με οθόνη αφής θα ϋοθετήσει την ιδέα των εφαρμογών από τα
επιτραπέζια συστήματα σε μια περισσότερο απλή μορφή και με έμφαση στο
οπτικοακουστικό περιεχόμενο. Με αυτόν τον τρόπο, πολύ χρήστες θα
αποκτήσουν πρόσβαση σε διαδραστική πληροφορία και επικοινωνία με μια
φορητή συσκευή με κύρια στοιχεία όχι τόσο το τηλέφωνο, αλλά κυρίως την
ασύρματη πρόσβαση σε δίκτυα δεδομένων, καθώς και την κάμερα και
γεωγραφική θέση, τα οποία θα αποτελέσουν δομικά στοιχεία διάδρασης με
τις κινητές εφαρμογές. Σε πολύ σύντομο χρονικό διάστημα από την εμφάνιση
του, το έξυπνο τηλέφωνο θα αρχίσει να χρησιμοποιείται λιγότερο ως
τηλέφωνο και περισσότερο ως τερματικό κατανάλωσης περιεχομένου, κάτι
δηλαδή που ήταν ένα από τα κακά χαρακτηριστικά της παραδοσιακής
τηλεόρασης. <a href="#fn9" class="footnote-ref" id="fnref9"
role="doc-noteref"><sup>9</sup></a> <a href="#fn10" class="footnote-ref"
id="fnref10" role="doc-noteref"><sup>10</sup></a>
</p>
<h2 id="πέρα-από-τον-υπολογισμό">
Πέρα από τον υπολογισμό
</h2>
<p>
Οι πρώτοι κεντρικοί υπολογιστές προγραμματίζονταν με διάτρητες κάρτες,
γιατί αυτή ήταν μια έμπιστη τεχνολογία που είχε χρησιμοποιηθεί ήδη για
πολλές δεκαετίες σε άλλες εφαρμογές όπως η κλωστοϋφαντουργία και η
απογραφή του πληθυσμού. <a href="#fn11" class="footnote-ref"
id="fnref11" role="doc-noteref"><sup>11</sup></a> Παράλληλα, η συγγενική
τεχνολογία της διάτρητης ταινίας χρησιμοποιήθηκε για την αποθήκευση
μεγαλύτερων προγραμμάτων και δεδομένων, καθώς και για την ανάλυση
εργαστηριακών πειραμάτων. <a href="#fn12" class="footnote-ref"
id="fnref12" role="doc-noteref"><sup>12</sup></a> Αν και ο υπολογιστής
αριστεύει στην αποδοτική εκτέλεση υπολογισμών, αυτό δεν είναι μόνη
εφαρμογή του, αφού μπορεί να προσομοιώσει και κυρίως να εξομοιώσει νέα
συστήματα που βασίζονται μεν στον υπολογισμό, αλλά παρουσιάζουν μια
διαφορετική εικόνα στον χρήστη, έτσι ώστε να ταιριάζει στις ανάγκες και
τις δυνατότητες του.<a href="#fn13" class="footnote-ref" id="fnref13"
role="doc-noteref"><sup>13</sup></a>
</p>
<div id="fig:card-puncher" class="fignos">
<figure>
<img src="../images/card-puncher.jpg"
alt="Figure 9: Τα συστήματα διάτρησης κάρτας υπάρχουν από τον 19ο αιώνα με βασικές εφαρμογές τον προγραμματισμό και αποθήκευση δεδομένων για μηχανήματα πλεξίματος και αναπαραγωγής μουσικής, οπότε υπήρχε η τεχνογνωσία για την προσαρμογή τους ως συσκευές εισόδου στους πρώτους κεντρικούς ηλεκτρονικούς υπολογιστές." />
<figcaption aria-hidden="true">
<span>Figure 9:</span> Τα συστήματα διάτρησης κάρτας υπάρχουν από τον
19ο αιώνα με βασικές εφαρμογές τον προγραμματισμό και αποθήκευση
δεδομένων για μηχανήματα πλεξίματος και αναπαραγωγής μουσικής, οπότε
υπήρχε η τεχνογνωσία για την προσαρμογή τους ως συσκευές εισόδου στους
πρώτους κεντρικούς ηλεκτρονικούς υπολογιστές.
</figcaption>
</figure>
</div>
<div id="fig:linc-pc" class="fignos">
<figure>
<img src="../images/linc-pc.jpg"
alt="Figure 10: O LINC (Laboratory INstrument Computer) θεωρείται ο πρώτος προσωπικός υπολογιστής, γιατί σε έναν σχετικά μικρό όγκο περιλαμβάνει συσκευή εξωτερικής αποθήκευσης και κυρίως οθόνη και πληκτρολόγιο ως σύστημα εξόδου και εισόδου. Σε αντίθεση με τους μεγάλους κεντρικούς υπολογιστές εκείνης της εποχής, ήταν σχεδιασμένος από την αρχή σε συναρμολογούμενη μορφή, οπότε ήταν σχετικά προσιτός σε πολλά ερευνητικά εργαστήρια που είχαν τις δεξιότητες να τον κατασκευάσουν και να τον συντηρήσουν." />
<figcaption aria-hidden="true">
<span>Figure 10:</span> O LINC (Laboratory INstrument Computer)
θεωρείται ο πρώτος προσωπικός υπολογιστής, γιατί σε έναν σχετικά μικρό
όγκο περιλαμβάνει συσκευή εξωτερικής αποθήκευσης και κυρίως οθόνη και
πληκτρολόγιο ως σύστημα εξόδου και εισόδου. Σε αντίθεση με τους μεγάλους
κεντρικούς υπολογιστές εκείνης της εποχής, ήταν σχεδιασμένος από την
αρχή σε συναρμολογούμενη μορφή, οπότε ήταν σχετικά προσιτός σε πολλά
ερευνητικά εργαστήρια που είχαν τις δεξιότητες να τον κατασκευάσουν και
να τον συντηρήσουν.
</figcaption>
</figure>
</div>
<p>
Ένας από τους πιο σημαντικούς μορφολογικούς μετασχηματισμούς ήταν η
δημιουργία του Sketchpad στο MIT από τον Ivan Sutherland το 1963. Ο
κεντρικός υπολογιστής που είχε στην διάθεση του μπορούσε να
προγραμματιστεί με διάτρητες κάρτες και η βασική αλληλεπίδραση γινόταν
σε εργασίες δέσμης, όπου υπήρχε ένας σημαντικός ετεροχρονισμός ανάμεσα
στην ανάγνωση του προγράμματος και στην τελική εκτύπωση του
αποτελέσματος. Αντίθετα, το Sketchpad εστιάζει στην διάδραση σε
πραγματικό χρόνο με χρήση πένας και οθόνης, όπου τα γραφικά ελέγχονται
τόσο από την πένα, όσο και από τον υπολογιστή σε πραγματικό χρόνο,
δίνοντας έτσι μια από τις πρώτες εμπειρίες συμβίωσης ανάμεσα στον
άνθρωπο και την μηχανή. Αν και αυτή η υπέρβαση φαίνεται πολύ μεγάλη, ήδη
υπήρχαν σε χρήση οι επιμέρους τεχνολογίες για διαφορετικούς σκοπούς,
όπως η είσοδος με πένα αντί για διάτρητες κάρτες και η έξοδος σε οθόνη,
αντί για εκτύπωση σε χαρτί. Πράγματι, την ίδια περίοδο, οι μεταπτυχιακοί
ερευνητές στο MIT χρησιμοποιούν τους μεγάλους υπολογιστές της εποχής για
να φτιάξουν διαδραστικά προγράμματα όπως τα ψυχαγωγικά τρίλιζα,
λαβύρινθος, και Spacewar ή την πολύ ακριβή γραφομηχανή. Το συμπέρασμα
είναι ότι ο μορφολογικός μετασχηματισμός συμβαίνει με σταδιακές
μετατροπές και περισσότερο ως δημιουργική σύνθεση τεχνολογιών που ήδη
υπάρχουν, παρά ως καινοτομία χωρίς προηγούμενο. <a href="#fn14"
class="footnote-ref" id="fnref14" role="doc-noteref"><sup>14</sup></a>
<a href="#fn15" class="footnote-ref" id="fnref15"
role="doc-noteref"><sup>15</sup></a>
</p>
<p>
Το αρχικό όραμα για το Dynabook ήταν η δημιουργία ενός φορητού
συστήματος διάδρασης για παιδιά, που μορφολογικά έμοιαζε με τους
σύγχρονους υπολογιστές ταμπλέτας. Το λογισμικό διάδρασης του όμως δεν
είχε τίποτα κοινό με αυτό που έχουν οι σύγχρονες ταμπλέτες iOS, Android.
Ο στόχος του Dynabook ήταν να δημιουργήσει μια νέα μορφή ψηφιακού
αλφαβητισμού, η οποία βασίζεται στην ανάγνωση του πηγαίου κώδικα που
έχουν γράψει άλλοι, στην μετατροπή και κατανόηση του, και τελικά στην
ανάπτυξη πρωτότυπων διαδραστικών έργων λογισμικού, ως μια νέα μορφή
λογοτεχνίας. Για αυτόν τον σκοπό, ο Άλαν Κέη και η ομάδα του
δημιούργησαν το λογισμικό Smalltalk, το οποίο είχε ως βασική προδιαγραφή
την δυνατότητα υλοποίησης του δημοφιλούς βιντεοπαιχνιδιού Spacewar με
σχετικά μικρή προσπάθεια και λίγο κώδικα. Ο προγραμματισμός του
Spacewar, εκτός από την διασκέδαση του ίδιου του παιχνιδιού με έναν
συμπαίκτη, έδινε πρόσβαση σε ένα περιβάλλον προσομοίωσης της βαρύτητας.
Με άλλα λόγια, ο χρήστης του Dynabook δεν ήταν απλά ένας καταναλωτής
βιντεοπαιχνιδιών που αγόραζε, αλλά ήταν κάποιος που θα μελετούσε την
κατασκευή τους, θα έκανε μετατροπές, και τελικά θα άρχιζε να φτιάχνει τα
δικά του παιχνίδια και προσομοιώσεις για άλλα φυσικά ή τεχνητά
φαινόμενα.
</p>
<p>
Το λογισμικό και το υλικό διάδρασης των δημοφιλών επιτράπεζιων
συστημάτων δημιουργήθηκε ως ένα ενδιάμεσο πρωτότυπο, αλλά τελικά
εδραιώθηκε ειδικά στον χώρο του γραφείου και της εργασίας.<a
href="#fn16" class="footnote-ref" id="fnref16"
role="doc-noteref"><sup>16</sup></a> Το επιτραπέζιο σύστημα Xerox Alto
δημιουργήθηκε ως ένα ενδιάμεσο πρωτότυπο για το Dynabook, γιατί ήταν ένα
εφικτό ενδιάμεσο βήμα από τους μίνι-υπολογιστές του 1970 προς την
μελλοντική κατεύθυνση φορητών μορφών. Ο βασικός στόχος ήταν η ανάπτυξη
λογισμικού στο περιβάλλον Smalltalk και οι δοκιμές με παιδιά, έτσι ώστε
να βελτιωθεί η κατανόηση των ερευνητών για αυτόν τον σχεδιαστικό χώρο.
Τα εδραιωμένα εμπορικά συμφέροντα στον χώρο των εκδόσεων της μητρικής
εταιρείας Xerox οδήγησαν τελικά στην δημιουργία του Star, το οποίο
απευθύνεται στον χώρο του γραφείου. Με την σειρά της, η Apple παρουσίασε
το σύστημα Macintosh για ένα ευρύτερο κοινό, το οποίο εκτός από τις
εφαρμογές γραφείου ενδιαφέρεται επίσης για την δημιουργικότητα και την
ψυχαγωγία. Με αυτόν τον τρόπο, ένα πειραματικό σύστημα για την
εκπαίδευση, τελικά βρίσκεται στο γραφείο με πολύ διαφορετικό λογισμικό,
γιατί μια σειρά από οργανισμοί είχαν διαφορετικά κίνητρα και συμφέροντα,
και όχι γιατί η επιφάνεια εργασίας είναι ο αντικειμενικά καλύτερος
τρόπος διάδρασης για τις διεργασίες του γραφείου.
</p>
<p>
Η διαθεσιμότητα οικονομικών μικροεπεξεργαστών στις αρχές της δεκαετίας
του 1970 επέτρεψε σε πολλές νέες μικρές εταιρείες να κατασκευάσουν
προσιτούς μικροϋπολογιστές δημιουργόντας έτσι μια νέα αγορά που καμία
από τις μεγάλες εταιρείες εκείνης της εποχής όπως οι IBM, DEC, Xerox,
δεν μπορούσαν να φανταστούν. Εκείνη την εποχή, η πιο γρήγορα
αναπτυσόμενη εταιρεία υπολογιστών ήταν η DEC, η οποία έφτιαχνε
οικονομικούς μίνι-υπολογιστές για πολύπλοκο λογισμικό χρονοκαταμερισμού,
που ήταν πολύ δημοφιλές στα πανεπιστήμια και στις μικρές εταιρείες, ενώ
οι μεγαλύτεροι οργανισμοί συνήθως προτιμούσαν έναν κεντρικό υπολογιστή
της IBM. Όπως ακριβώς ο διευθυντής της IBM έκανε την λανθασμένη πρόβλεψη
το 1958, ότι ο κόσμος δεν χρειάζεται περισσότερους από δέκα υπολογιστές,
έτσι ακριβώς και ο διευθυντής της DEC, ο οποίος διέψευσε την προφητεία
της IBM με εκατοντάδες μίνι-υπολογιστές, ήρθε με την σειρά του να κάνει
μια λάθος πρόβλεψη το 1977, ότι, δηλαδή, κανείς άνθρωπος δεν χρειάζεται
έναν προσωπικό υπολογιστή στο σπίτι του. Ήδη είχε εμφανιστεί ο πρώτος
συναρμολογούμενος μικροϋπολογιστής, οποίος μπορούσε να προγραμματιστεί
για την εκτέλεση του βιντεοπαιχνιδιού Lunar Lander, με την βοήθεια της
BASIC, που ήταν το πρώτο προϊόν της νέας εταιρείας Microsoft. Αρχικά ο
Altair απευθυνόταν κυρίως σε χομπίστες ηλεκτρονικών κατασκευών που απλά
ήθελαν έναν πιο ευέλικτο σταθμό εργασίας. Η δυνατότητα του όμως να
εκτελεί διαφορετικά προγράμματα λογισμικού τον μετέτρεψε σε ένα κομβικό
σημείο για την δημιουργία μιας νέας κατηγορίας προσιτών προσωπικών
υπολογιστών, αφού πολλές νέες μικρές εταιρείες θα δημιουργηθούν για να
εκμεταλευτούν τις ευκαιρίες σε υλικό και λογισμικό μικρής κλίμακας, όπως
οι Apple, Microsoft, Commodore, Digital Research.<a href="#fn17"
class="footnote-ref" id="fnref17"
role="doc-noteref"><sup>17</sup></a>
</p>
<p>
Τα περισότερα συστήματα με γραφική διεπαφή χρησιμοποιούν την επιφάνεια
εργασίας, τις εφαρμογές, και τα αρχεία εγγράφων ως την βασική μορφή
λογισμικού διάδρασης, αλλά όλα αυτά δεν είναι παρά μόνο μια εκδοχή της
διάδρασης που μπορούμε να έχουμε για τις δουλειές του γραφείου.
Παράλληλα με την κατασκευή του Lisa, μια ομάδα της Apple, κατασκευάζει
ένα αρχικό προσχέδιο του Macintosh, υπό την καθοδήγηση του Jef Raskin.
Σε αντίθεση με το Lisa, που απευθύνεται στην εταιρική αγορά του
γραφείου, το Macintosh αρχικά στοχεύει στην επεξεργασία κειμένου, που
θεωρείται η πιο χρήσιμη λειτουργία των υπολογιστών και απευθύνεται σε
όλους, δηλαδή σε σχολεία, σπίτια, γραφεία. Για τον σκοπό αυτό, ο Jef
Raskin κατασκευάζει ένα μηχάνημα που είναι πολύ οικονομικό και απλό στην
χρήση του και δεν περιλαμβάνει ούτε λειτουργικό σύστημα, ούτε εφαρμογές,
ούτε αρχεία. Το λειτουργικό πρωτότυπο βασίζεται, όπως ακριβώς και το
Lisa, σε μια κάρτα επέκτασης του δημοφιλούς Apple II, αλλά δεν
περιλαμβάνει ούτε γραφικό περιβάλλον με παράθυρα, ούτε είσοδο με
ποντίκι. Η διάδραση βασίζεται στο πληκτρολόγιο, με το οποίο χρήστης
επεξεργάζεται έγγραφα, τα οποία αποθηκεύονται αυτόματα σε μια δισκέτα, η
οποία αποτελεί την φυσική αναπαράσταση του εγγράφου χωρίς να μεσολαβεί η
έννοια του αρχείου. Η πιο σημαντική διαφορά από τα συστήματα διάδρασης
εκείνης της εποχής, αλλά και όσα ακολούθησαν, είναι ότι αντί για
εφαρμογές και λειτουργικό σύστημα, χρησιμοποιεί μια συλλογή από εντολές,
οι οποίες μπορούν να εφαρμοστούν πάνω στο έγγραφο κειμένου, παρόμοια με
τα συστήματα UNIX. Αν και αυτή η φιλοσοφία διάδρασης δεν εφαρμόστηκε
τελικά στην εμπορική εκδοχή του Macintosh, o Jef Raskin εφάρμοσε αυτές
τις ιδέες λίγο αργότερα στα εμπορικά προϊόντα SwyftCard, Canon Cat και
Archy.
</p>
<p>
Με την εξαίρεση του Jef Raskin, για τους περισσότερους κατασκευαστές
διάδρασης και σίγουρα για όλους τους χρήστες θεωρείται δεδομένο ότι τα
αρχεία, οι εφαρμογές, και το λειτουργικό σύστημα είναι θεμελιώδη
συστατικά. Παρόμοια και για τον Alan Kay και την ομάδα του αρχικά στο
Xerox PARC και αργότερα στην Disney, η αρχιτεκτονική ενός διαδραστικού
συστήματος παραμένει ανοιχτή σε ερμηνείες και σε κατευθύνσεις. Όπως στο
περιβάλλον Smalltalk δεν υπάρχει η διάκριση ανάμεσα σε εφαρμογές και
λειτουργικό σύστημα, έτσι και στο νέο περιβάλλον Squeak δεν υπάρχουν
αυτές οι έννοιες, ούτε τα αρχεία.<a href="#fn18" class="footnote-ref"
id="fnref18" role="doc-noteref"><sup>18</sup></a> Η βασική θεμελίωση του
συστήματος Squeak γίνεται με την έννοια του αντικειμένου που στέλνει
μηνύματα σε άλλα αντικείμενα. Με αυτόν τον τρόπο, όλα τα γραφικά
στοιχεία του συστήματος είναι αντικείμενα, τα οποία μπορούν να
προγραμματιστούν σε πραγματικό χρόνο. Όπως ακριβώς στα συστήματα UNIX
όλα είναι αρχεία, έτσι ακριβώς και στο σύστημα Squeak όλα είναι
αντικείμενα που μπορούν να αναγνωρίσουν κάποια μηνύματα από άλλα
αντικείμενα. Ο απλός χρήστης οργανώνει το γραφικό περιβάλλον σε
επιμέρους περιοχές έργων, όπου όλα τα διαθέσιμα εργαλεία μπορούν να
εφαρμοστούν σε όλο το διαθέσιμο οπτικοακουστικό περιεχόμενο, χωρίς να
γίνεται κάποια διάκριση ανάμεσα σε διαφορετικά είδη περιεχομένου ή
διαφορετικά είδη εφαρμογής, αφού ο γραφικός χώρος εργασίας είναι
ενιαίος. Αυτό το περιβάλλον διάδρασης επιτρέπει στον χρήστη να κάνει
πολύ περισσότερα λάθη, ενώ για την καλύτερη χρήση του θα πρέπει να
υπάρχει γνώση της γλώσσας προγραμματισμού του συστήματος που είναι μια
εξέλιξη της Smalltalk. Το τίμημα της αρχικά αυξημένης δυσκολίας χρήσης
είναι η μεγαλύτερη δημιουργικότητα πέρα από τα όρια που θέτουν τα
συμφέροντα των κατασκευαστών εφαρμογών.
</p>
<div id="fig:electrocular" class="fignos">
<figure>
<img src="../images/electrocular.jpg"
alt="Figure 11: Η προβολή βίντεο πάνω σε έναν διάφανο φακό που βρίσκεται στερεωμένος σε ένα κράνος πιλότου ελικοπτέρου χρησιμοποιήθηκε από τον στρατό για να διευκολύνει την προσγείωση ελικοπτέρων με την βοήθεια κάμερας σε δύσκολες συνθήκες. Αυτό το σύστημα επεκτάθηκε τα επόμενα χρόνια ώστε, αντί για βίντεο, να προβάλει γραφικά, τα οποία μετασχηματίζονταν ανάλογα με την κίνηση του κεφαλιού." />
<figcaption aria-hidden="true">
<span>Figure 11:</span> Η προβολή βίντεο πάνω σε έναν διάφανο φακό που
βρίσκεται στερεωμένος σε ένα κράνος πιλότου ελικοπτέρου χρησιμοποιήθηκε
από τον στρατό για να διευκολύνει την προσγείωση ελικοπτέρων με την
βοήθεια κάμερας σε δύσκολες συνθήκες. Αυτό το σύστημα επεκτάθηκε τα
επόμενα χρόνια ώστε, αντί για βίντεο, να προβάλει γραφικά, τα οποία
μετασχηματίζονταν ανάλογα με την κίνηση του κεφαλιού.
</figcaption>
</figure>
</div>
<div id="fig:damocles-sword" class="fignos">
<figure>
<img src="../images/damocles-sword.jpg"
alt="Figure 12: Tο Σπαθί του Δαμοκλή θεωρείται μια θεμελιώδης τεχνολογία για την δημιουργία της εικονικής πραγματικότητας, όπου τα γραφικά στην οθόνη ακολουθούν την κίνηση του κεφαλιού. Το αρχικό σύστημα βασιζόταν στην προβολή βίντεο από μια βιντεοκάμερα που βρισκόταν στην βάση ενός ελικοπτέρου έτσι ώστε να διευκολύνει την προσγείωση σε δύσκολες συνθήκες." />
<figcaption aria-hidden="true">
<span>Figure 12:</span> Tο Σπαθί του Δαμοκλή θεωρείται μια θεμελιώδης
τεχνολογία για την δημιουργία της εικονικής πραγματικότητας, όπου τα
γραφικά στην οθόνη ακολουθούν την κίνηση του κεφαλιού. Το αρχικό σύστημα
βασιζόταν στην προβολή βίντεο από μια βιντεοκάμερα που βρισκόταν στην
βάση ενός ελικοπτέρου έτσι ώστε να διευκολύνει την προσγείωση σε
δύσκολες συνθήκες.
</figcaption>
</figure>
</div>
<p>
Ένα από τα πιο σημαντικά ερευνητικά παραδείγματα διάδρασης στον χώρο της
εργασίας χωρίς λειτουργικό σύστημα, εφαρμογές, και αρχεία, δημιουργήθηκε
από το Αγγλικό παράρτημα του Xerox PARC στις αρχές της δεκαετίας του
ενενήντα. Την ίδια περίοδο που τα κεντρικά του PARC στην Καλιφόρνια
εξερευνούσαν τις τεχνολογίες διάδρασης με τον διάχυτο υπολογισμό, η
ερευνητική ομάδα στο Κέμπριτζ δοκίμαζε μια εναλλακτική κατεύθυνση για το
ψηφιακό γραφείο του μέλλοντος. Αν και το Xerox PARC με τον επιτραπέζιο
Star και τον επεξεργαστή κειμένου Bravo είχε ήδη καθορίσει την μορφή του
σύγχρονου ψηφιακού γραφείου οι ερευνητές γνώριζαν καλύτερα από τους
χρήστες ότι αυτά τα συστήματα διάδρασης δεν ήταν μονοσήμαντα. Μια
εναλλακτική κατεύθυνση για την διάδραση στην πραγματική επιφάνεια
εργασίας είναι η επαύξηση των αντικειμένων του γραφείου και όχι η
αντικατάσταση τους με προσομοιωμένες μορφές στον υπολογιστή. Πράγματι,
με την χρήση της υπολογιστικής όρασης και ενός προβολέα που βρίσκονται
πάνω από το γραφείο είναι εφικτή η επαύξηση του φυσικού χαρτιού, πάνω
στο οποίο μπορούν να προβάλονται δυναμικά γραφικά. Το φυσικό χαρτί και η
γραφή με το χέρι παραμένουν στο γραφείο, το οποίο επαυξάνεται με τις
δυνατότητες του υπολογιστή και της κάμερας που είναι η βασική συσκευή
εισόδου. Τα συστήματα επαυξημένης πραγματικότητας αποτελούν ένα
παράδειγμα διάδρασης που βασίζεται περισσότερο στην σύζευξη με τον
πραγματικό κόσμο, παρά με την προσομοίωση ή την αντικατάσταση του με μια
εικονική πραγματικότητα.
</p>
<p>
Τα συστήματα εικονικής πραγματικότητας αποτελούν μια ιδιαίτερη μορφή
διάδρασης, αφού δεν παρουσιάζουν συγγένειες με τα αντίστοιχα συστήματα
εισόδου και εξόδου και τις γραφικές διεπαφές. Η κατασκευή των πρώτων
συστημάτων εικονικής πραγματικότητας από την ομάδα του Jaron Lanier στα
τέλη της δεκαετίας του 1980 ξεκίνησε με βασικό κίνητρο ένα αντίβαρο στην
δημοφιλία των συστημάτων τεχνητής νοημοσύνης.<a href="#fn19"
class="footnote-ref" id="fnref19" role="doc-noteref"><sup>19</sup></a>
Τα συστήματα τεχνητής νοημοσύνης μετά την αρχική τους σχεδίαση και την
περιστασιακή ενημέρωση τους δεν έχουν ανάγκη ανθρώπινης διάδρασης για να
λειτουργήσουν. Αντίθετα, το αρχικό όραμα για τα συστήματα εικονικής
πραγματικότητας βασίζεται στην συνεχή ανθρώπινη παρουσία και διάδραση
μέσω του υπολογιστή με έναν εικονικό κόσμο καθώς και με τις
αναπαραστάσεις άλλων χρηστών. Τόσο οι αναπαραστάσεις των χρηστών όσο και
τα εικονικά περιβάλλοντα αρχικά σχεδιάζονται με δημιουργικούς τρόπους
πέρα από την προσομοίωση της πραγματικότητας. Για παράδειγμα, ένας
χρήστης μπορεί να εμφανιστεί στην εικονική πραγματικότητα με την μορφή
κάποιου ζώου ή κάποιου κυτάρου και να προσπαθήσει να αλληλεπιδράσει
κάνοντας μια χαρτογράφηση ανάμεσα στα διαθέσιμα συστήματα εισόδου και
στις δυνατότητες κίνησης της αντίστοιχης αναπαραστάσης. Τελικά, η
εικονική πραγματικότητα απομακρύνθηκε από το αρχικό όραμα, όπου η έμφαση
ήταν στον άνθρωπο και στην δημιουργικότητα προς την εμπορική κατεύθυνση
της προσομοίωσης και κυρίως της πιστής απεικόνισης παρά της διάδρασης.
</p>
<h2 id="συνεργατικό-οικοσύστημα-διεπαφών">
Συνεργατικό οικοσύστημα διεπαφών
</h2>
<div id="fig:xerox-pad-board" class="fignos">
<figure>
<img src="../images/xerox-pad-board.jpg"
alt="Figure 13: Η επικονωνία ανάμεσα στην συσκευή Tab και Board έχει πολλές συνεργατικές εφαρμογές όπως σε αίθουσες συναντήσεων καθώς και σε αίθουσες διδασκαλίας." />
<figcaption aria-hidden="true">
<span>Figure 13:</span> Η επικονωνία ανάμεσα στην συσκευή Tab και Board
έχει πολλές συνεργατικές εφαρμογές όπως σε αίθουσες συναντήσεων καθώς
και σε αίθουσες διδασκαλίας.
</figcaption>
</figure>
</div>
<div id="fig:xerox-liveboard" class="fignos">
<figure>
<img src="../images/xerox-liveboard.jpg"
alt="Figure 14: Το τρίτο και μεγαλύτερο σε μέγεθος μέλος της οικογένειας του διάχυτου υπολογισμού του Xerox PARC είναι το Liveboard. Βασίζεται στην είσοδο με πένα και προσομοιώνει τις λειτουργίες των σημειώσεων και της παρουσίασης σε μια μεγάλη οθόνη τοίχου, έτσι ώστε οι ομάδες συνεργασίας να μπορούν να μεταφέρουν χρήσιμη πληροφορία από τα προσωπικά τερματικά τους." />
<figcaption aria-hidden="true">
<span>Figure 14:</span> Το τρίτο και μεγαλύτερο σε μέγεθος μέλος της
οικογένειας του διάχυτου υπολογισμού του Xerox PARC είναι το Liveboard.
Βασίζεται στην είσοδο με πένα και προσομοιώνει τις λειτουργίες των
σημειώσεων και της παρουσίασης σε μια μεγάλη οθόνη τοίχου, έτσι ώστε οι
ομάδες συνεργασίας να μπορούν να μεταφέρουν χρήσιμη πληροφορία από τα
προσωπικά τερματικά τους.
</figcaption>
</figure>
</div>
<p>
Η συνεργασία μεταξύ των ανθρώπων και μέσω των υπολογιστών είναι ένα
διαχρονικό θέμα στα συστήματα διάδρασης. <a href="#fn20"
class="footnote-ref" id="fnref20" role="doc-noteref"><sup>20</sup></a>
<a href="#fn21" class="footnote-ref" id="fnref21"
role="doc-noteref"><sup>21</sup></a> Ακόμη και στα πρώτα πολυχρηστικά
συστήμα χρονοδιαμοιρασμού υπάρχουν κοινά αποθετηρία και ανταλλαγή
ηλεκτρονικής αλληλογραφίας, έστω και με ασύγχρονο τρόπο. Το πρώτο
διαδραστικό σύστημα σύχρονης συνεργασίας είναι το NLS του Douglas
Engelbart, όπου οι χρήστες βλέπουν το ίδιο έγγραφο στις προσωπικές
οθόνες και μπορούν να συνεργαστούν στην επεξεργασία του με ενέργειες και
χειρονομίες που γίνονται μέσω πολλαπλών δεικτών που οδηγούνται από το
ποντίκι του κάθε χρήστη.<a href="#fn22" class="footnote-ref"
id="fnref22" role="doc-noteref"><sup>22</sup></a> Χρειάστηκε να περάσουν
τουλάχιστον δύο δεκαετίες από το NLS για να φτάσουμε στο σύστημα
διάχυτου υπολογισμού του PARC, που προσθέτει πολλές διαφορετικές
συσκευές συνεργασίας. Σε όλες αυτές τις περιπτώσεις συνεργασίας ανάμεσα
σε ομάδες ανθρώπων και μηχανών η πιο σημαντική παράμετρος σχεδίασης δεν
είναι η ποιότητα της διεπαφής και η εργονομία της συσκευής, αλλά κυρίως
ένας ισορροπημένος σχεδιασμός του μίγματος επικοινωνίας που γίνεται μέσω
των μηχανών και απευθειάς μεταξύ των ανθρώπων.
</p>
<p>
Μετά το περιβάλλον εργασίας, οι κοινότητες μάθησης όρισαν διαφορετικά
μίγματα στην συνεργασία ανθρώπων και μηχανών. Η κατασκευή και εκτέλεση
των δημοφιλών βιντεοπαιχνιδιών, αρχικά δεν γινόταν μόνο για ψυχαγωγικούς
σκοπούς, αλλά είχε και εμπορικούς καθώς και εκπαιδευτικούς σκοπούς. Το
βιντεοπαιχνίδι Spacewar δημιουργήθηκε αρχικά για να εξερευνηθούν τα όρια
των δυνατοτήτων διάδρασης σε πραγματικό χρόνο με τον πρωτοεμφανιζόμενο
μίνι-υπολογιστή DEC PDP-1. Το Spacewar στην συνέχεια ήταν σημείο
αναφοράς για την δημιουργία του Dynabook και της Smalltalk από τον Alan
Kay ο οποίος ήθελε τα παιδιά να μπορούν όχι μόνο να διασκεδάσουν, αλλά
να μπορούν και να το υλοποιήσουν σε μια προσβάσιμη για αυτά γλώσσα
προγραμματισμού. Τόσο η Smalltalk, όσο και το Dynabook δεν σχεδιάστηκαν
ανεξάρτητα από το πλαίσιο λειτουργίας τους, αλλά έγιναν με την παραδοχή
ότι τα παιδιά υποστηρίζονται από έναν δάσκαλο και το μαθησιακό υλικό
περιλαμβάνει ένα χαρτοφυλάκιο έτοιμων έργων.
</p>
<p>
Μερικά χρόνια αργότερα, με παρόμοιο σκεπτικό, ο Paul Allen υλοποιεί το
πρώτο προϊόν της νεοσύστατης Microsoft την πρώτη Basic για τον
συναρμολογούμενο μίκρο-υπολογιστή Altair, έτσι ώστε να μπορεί κάποιος να
κατασκευάσει το δημοφιλές βιντεοπαιχνίδι Lunar Lander. Σχεδόν παράλληλα,
το ίδιο ακριβώς πνεύμα διατρέχει και την δουλειά του Steve Wozniak κατά
την ανάπτυξη του μίκρο-υπολογιστή Apple II και της Apple Basic, τα οποία
υλοποιήθηκαν έτσι ώστε να μπορεί κάποιος να αναπτύξει σχετικά εύκολα το
δημοφιλές βιντεοπαιχνίδι Breakout. Σε όλες αυτές τις περιπτώσεις, ο
στόχος είναι εξερεύνηση και επίδειξη των δυνατοτήτων ενός υπολογιστή,
αλλά και η μάθηση μέσα από την αντιγραφή κώδικα διαθέσιμου σε βιβλία και
περιοδικά, καθώς και η μετατροπή και προσαρμογή του σύμφωνα με τις
προτιμήσεις του κάθε χρήστη.
</p>
<div id="fig:printed-code" class="fignos">
<figure>
<img src="../images/printed-code.jpg"
alt="Figure 15: Πριν την εξάπλωση του δικτύου και των μέσων αποθήκευσης ο βασικός τρόπος διαμοιρασμού του λογισμικού ήταν σε πηγαίο κώδικα, ο οποίος ήταν τυπωμένος σε χαρτί περιοδικού ή βιβλίου, τα οποία ο χρήστης θα μελετούσε και μετά θα πληκτρολογούσε στον μικροϋπολογιστή του. Αν και η διαδικασία αυτή φαίνεται κάπως ξεπερασμένη, φαίνεται ότι είχε το πλεονέκτημα μια αίσθησης ιδιοκτησίας καθώς και μιας έμμεσης ενθάρρυνσης για σκόπιμες ή ακούσιες μετατροπές, τα οποία τελικά λειτουργούσαν θετικά για τις γνώσεις και δεξιότητες του χρήστη." />
<figcaption aria-hidden="true">
<span>Figure 15:</span> Πριν την εξάπλωση του δικτύου και των μέσων
αποθήκευσης ο βασικός τρόπος διαμοιρασμού του λογισμικού ήταν σε πηγαίο
κώδικα, ο οποίος ήταν τυπωμένος σε χαρτί περιοδικού ή βιβλίου, τα οποία
ο χρήστης θα μελετούσε και μετά θα πληκτρολογούσε στον μικροϋπολογιστή
του. Αν και η διαδικασία αυτή φαίνεται κάπως ξεπερασμένη, φαίνεται ότι
είχε το πλεονέκτημα μια αίσθησης ιδιοκτησίας καθώς και μιας έμμεσης
ενθάρρυνσης για σκόπιμες ή ακούσιες μετατροπές, τα οποία τελικά
λειτουργούσαν θετικά για τις γνώσεις και δεξιότητες του χρήστη.
</figcaption>
</figure>
</div>
<div id="fig:c64-demoscene" class="fignos">
<figure>
<img src="../images/c64-demoscene.jpg"
alt="Figure 16: Η προσιτή τιμή του μικροϋπολογιστή Commodore 64 τον έκανε δημοφιλή σε περισσότερο από δέκα εκατομύρια χρήστες, οι οποίοι εκτός από την αγορά λογισμικού και περιφερειακών, δημιούργησαν μια κοινότητα ερασιτεχνικής δημιουργίας και ανταλλαγής προγραμμάτων και παιχνιδιών, που διατηρήθηκε ως μέρος της ψηφιακής κουλτούρας και μετά την απόσυρση αυτού του μοντέλου." />
<figcaption aria-hidden="true">
<span>Figure 16:</span> Η προσιτή τιμή του μικροϋπολογιστή Commodore 64
τον έκανε δημοφιλή σε περισσότερο από δέκα εκατομύρια χρήστες, οι οποίοι
εκτός από την αγορά λογισμικού και περιφερειακών, δημιούργησαν μια
κοινότητα ερασιτεχνικής δημιουργίας και ανταλλαγής προγραμμάτων και
παιχνιδιών, που διατηρήθηκε ως μέρος της ψηφιακής κουλτούρας και μετά
την απόσυρση αυτού του μοντέλου.
</figcaption>
</figure>
</div>
<p>
Τα πρώτα χρόνια διάθεσης των μικροϋπολογιστών δεν υπήρχε αρκετό
διαθέσιμο λογισμικό και αυτό οδηγεί τους περισσότερους χρήστες στην
αναζήτηση πηγαίου κώδικα από βιβλία, περιοδικά, καθώς και από άλλους
χρήστες. Με αυτόν τρόπο, δημιουργείται μια νέα κατηγορία περιοδικού
τύπου, όπου δημοσιεύονται ολοκληρωμένα προγράμματα ή δίνονται λύσεις σε
επιμέρους προβλήματα προγραμματισμού. <a href="#fn23"
class="footnote-ref" id="fnref23" role="doc-noteref"><sup>23</sup></a>
Ταυτόχρονα, οι χρήστες δημιουργούν ομάδες ενδιαφέροντος και οργανώνουν
φυσικές συναντήσεις <a href="#fn24" class="footnote-ref" id="fnref24"
role="doc-noteref"><sup>24</sup></a> με στόχο την συνεργασία ή και τον
ανταγωνισμό στην κατασκευή πειραματικών προγραμμάτων και
βιντεοπαιχνιδιών.
</p>
<p>
Παράλληλα με την επιτυχία και την διάδοση των πρώτων μικροϋπολογιστών
από τις Apple και Commodore, η Atari ακολουθεί μια διαφορετική πορεία,
όπου ο χρήστης αποκτάει πρόσβαση σε μια συλλογή από εμπορικά
βιντεοπαιχνίδια. Οι χρήστες δεν έχουν την δυνατότητα να χρησιμοποιήσουν
την κονσόλα για ανάπτυξη παρά μόνο για να διαδράσουν με έτοιμο
λογισμικό, το οποίο δημιουργεί τον νέο μεγάλο κλάδο της βιομηχανίας των
βιντεοπαιχνιδιών που θα γνωρίσει συνεχή ανάπτυξη τις επόμενες δεκαετίες.
Αν και η Atari δεν μπόρεσε να εκμεταλευτεί την αγορά που δημιούργησε με
την κονσόλα 2600 και με κλασικά βιντεοπαιχνίδια όπως το Space Invaders,
η επίδραση της θα είναι καταλυτική τόσο στην βιομηχανία των
βιντεοπαιχνιδιών, αλλά και σε σχετικούς κλάδους, όπως είναι τα
καταναλωτικά ηλεκτρονικά, αλλά και στην ευρύτερη ψηφιακή κουλτούρα.
Πράγματι, νέες εταιρείες θα δημιουργηθούν για να εκμεταλευτούν την
ευκαιρία που δημιούργησε η Atari, όπως οι Nintento, Sega, ενώ και οι
υπάρχουσες εταιρείες θα προσπαθήσουν να αποκτήσουν ένα μερίδιο από αυτήν
την νέα και αναπτυσόμενη αγορά, όπως οι Sony, Microsoft.
</p>
<p>
Ο ψηφιακός αλφαβητισμός είναι καθολικά αποδεκτός ως μια πολύ βασική
δεξιότητα, ανεξάρτητα από τις προσωπικές και επαγγελματικές επιδιώξεις
του κάθε ανθρώπου. Στις πρώτες φάσεις διάδοσης της διάδρασης με
υπολογιστές, ο ψηφιακός αλφαβητισμός εξαντλήθηκε στην κατανόηση της
χρήσης του υπολογιστή, αλλά τελικά έγινε σαφές ότι ο αλφαβητισμός, εκτός
από την ανάγνωση, έχει ως αναγκαία προϋπόθεση και ένα βαθμό δεξιότητας
στη συγγραφή, η οποία βασίζεται στην γραφή που είναι από τις
σημαντικότερες τεχνολογικές εφευρέσεις της ανθρωπότητας. Φυσικά, όπως
δεν έχουμε την απαίτηση από τον μέσο άνθρωπο να γράφει κείμενο όπως ένας
κορυφαίος συγγραφέας, έτσι ακριβώς δεν έχουμε την απαίτηση να μπορεί να
δημιουργήσει καινοτόμα προγράμματα διάδρασης. Από την άλλη πλευρά, η
δυνατότητα να παρέμβει στη δημιουργία και προσαρμογή προγραμμάτων
διάδρασης ανοιχτού κώδικα που του ταιριάζουν είναι μια δεξιότητα που
αυξάνει τις δυνατότητές του για έκφραση και δημιουργία, τόσο στην
προσωπική όσο και στην επαγγελματική του ζωή.
</p>
<p>
Η εφαρμογή των υπολογιστών στην εκπαίδευση ξεκίνησε με τις χελώνες
ρομπότ του Seymour Papert στο ΜΙΤ, τα οποία συνέχισε ο Alan Kay με την
Smalltalk στο Xerox PARC. Αυτές οι αρχικές φιλόδοξες προσπάθειες
παραμένουν για πολλές δεκαετίες μετέωρες, όχι τόσο γιατί είναι ανέφικτες
αλλά κυρίως γιατί δεν έχει δημιουργηθεί το κατάλληλο οργανωτικό και
γνωστικό πλαίσιο για την ευρύτερη ορθή εφαρμογή τους. Αντίθετα, η
εφαρμογή των υπολογιστών στην εκπαίδευση έχει βρει πολύ γόνιμο έδαφος
εκεί που οι υπολογιστές χρησιμοποιούνται ως εργαλεία για την μετάδοση
γνώσεων σε άλλες γνωστικές περιοχές ή στην καλύτερη περίπτωση για την
ανάπτυξη δεξιοτήτων για τον προγραμματισμό τους. Για παράδειγμα, η σειρά
υπολογιστών Plato περιλαμβάνει διαδραστικές ασκήσεις στις φυσικές
επιστήμες, ενώ ο BBC Micro αντιγράφει την δημοφιλή φόρμα των
μικροϋπολογιστών δίνοντας έμφαση και στον προγραμματισμό εκτός από την
διανομή εκπαιδευτικού λογισμικού.
</p>
<h2 id="η-περίπτωση-του-unix">
Η περίπτωση του UNIX
</h2>
<div id="fig:pdp11-tty-unix" class="fignos">
<figure>
<img src="../images/pdp11-tty-unix.jpg"
alt="Figure 17: Ο μίνιϋπολογιστής PDP11 της DEC θεωρείται κομβικό σημείο γιατί ήταν πολύ δημοφιλής σε πανεπιστήμια και ερευνητικά κέντρα, όπου χρησιμοποιήθηκε για την διάδοση του λειτουργικού συστήματος UNIX, της γλώσσας προγραμματισμού C, και κυρίως των εξομοιωτών που επέτρεψαν την ανάπτυξη νέων συστημάτων για τους μικροϋπολογιστές που αναπτύχθηκαν στο τέλος της δεκαετίας του 1970 και έφεραν τον υπολογισμό στα σπίτια και στους απλούς χρήστες." />
<figcaption aria-hidden="true">
<span>Figure 17:</span> Ο μίνιϋπολογιστής PDP11 της DEC θεωρείται
κομβικό σημείο γιατί ήταν πολύ δημοφιλής σε πανεπιστήμια και ερευνητικά
κέντρα, όπου χρησιμοποιήθηκε για την διάδοση του λειτουργικού συστήματος
UNIX, της γλώσσας προγραμματισμού C, και κυρίως των εξομοιωτών που
επέτρεψαν την ανάπτυξη νέων συστημάτων για τους μικροϋπολογιστές που
αναπτύχθηκαν στο τέλος της δεκαετίας του 1970 και έφεραν τον υπολογισμό
στα σπίτια και στους απλούς χρήστες.
</figcaption>
</figure>
</div>
<div id="fig:unix-shell" class="fignos">
<figure>
<img src="../images/unix-shell.png"
alt="Figure 18: Το κέλυφος του πυρήνα του λειτουργικού συστήματος UNIX ονομάστηκε shell καθώς κρύβει τις λεπτομέρειες της υλοποίησης και παρέχει μια προσβάσιμη διεπαφή για τον χρήστη. Εκτός από τις βασικές λειτουργίες του συστήματος παρέχει και μια απλή γλώσσα προγραμματισμού μεταγλώτισης η οποία επιτρέπει την φορητότα των προγραμμάτων του χρήστη σε παρόμοια συστήματα." />
<figcaption aria-hidden="true">
<span>Figure 18:</span> Το κέλυφος του πυρήνα του λειτουργικού
συστήματος UNIX ονομάστηκε shell καθώς κρύβει τις λεπτομέρειες της
υλοποίησης και παρέχει μια προσβάσιμη διεπαφή για τον χρήστη. Εκτός από
τις βασικές λειτουργίες του συστήματος παρέχει και μια απλή γλώσσα
προγραμματισμού μεταγλώτισης η οποία επιτρέπει την φορητότα των
προγραμμάτων του χρήστη σε παρόμοια συστήματα.
</figcaption>
</figure>
</div>
<p>
Το Unix είναι περισσότερο γνωστό σε όσους ασχολούνται με τα λειτουργικά
συστήματα και σχεδόν καθόλου γνωστό στην κοινότητα της διάδρασης και των
γραφικών διεπαφών χρήστη. Πράγματι, οι γραφικές διεπαφές σε όλα τα Unix
είναι συνήθως αντίγραφα από τις αντίστοιχες εμπορικές με βασικό σημείο
διαφοροποίησης την διάθεση ανοικτού πηγαίου κώδικα. Εκτός από την
γραφική διεπαφή όμως, το Unix παρέχει και κυρίως βασίζεται στην διεπαφή
της γραμμής εντολών, η οποία είναι από τα σημαντικότερα κεφάλαια.
</p>
<p>
Η διάδραση με την γραμμή εντολών είναι από τους πρώτους τρόπους χρήσης
των υπολογιστών, αλλά η αξία της παραμένει διαχρονική. Η γραμμή εντολών
έγινε αρχικά δημοφιλής με το σύστημα Unix, ενώ διατηρεί την χρησιμότητα
της σε σύγχρονα συστήματα όπως οι διεπαφές γραπτών μηνυμάτων ή διαλόγων
με ρομπότ στα κινητά τηλέφωνα και στις φωνητικές πύλες. Αν και θεωρείται
δύσκολη στην χρήση, τουλάχιστον για τους αρχάριους, η διαχρονικότητα της
καθώς και η σταθερή προτίμηση από τους ειδικούς τεκμηριώνουν την σημασία
της.
</p>
<p>
Εκτός από την γραμμή εντολών, το Unix έκανε δημοφιλή την οργάνωση ενός
λειτουργικού συστήματος σε αρχεία και φακέλους, τα οποία
χρησιμοποιήθηκαν και από τα περισσότερα γραφικά περιβάλλοντα που
ακολούθησαν. Η πιο σημαντική συνεισφορά αυτού του συστήματος είναι στο
σημείο συνάντησης των αρχείων με την γραμμή εντολής, όπου δημιουργήθηκαν
οι γλώσσες κελύφους<a href="#fn25" class="footnote-ref" id="fnref25"
role="doc-noteref"><sup>25</sup></a> καθως και η διασωλήνωση των
προγραμμάτων.<a href="#fn26" class="footnote-ref" id="fnref26"
role="doc-noteref"><sup>26</sup></a> Σε αντίθεση με την ιδέα της
εμπορικής διάθεσης εφαρμογών με πολλές δυνατότητες, το Unix βασίζεται
στην ιδέα των πολλών μικρών προγραμμάτων, τα οποία παραμετροποιούνται,
συνδέονται μεταξύ τους και τελικά συνθέτουν νέα προγράμματα σύμφωνα με
τις ανάγκες του χρήστη.
</p>
<p>
Ακόμη και η γραφική διεπαφή έγινε με έμφαση στο δίκτυο έτσι ώστε υπάρχει
διαχωρισμός ανάμεσα στο μηχάνημα που εκτελεί μια εφαρμογή και στο
τερματικό του χρήστη που κάνει την διάδραση. Τέλος, το Unix από την
δημιουργία του την δεκαετία του 1960 μέχρι και σήμερα δίνει μεγάλη
έμφαση σε μια κοινότητα χρηστών, οι οποίοι δουλεύουν μαζί τόσο για την
ανάπτυξη του βασικού συστήματος και κυρίως για την ανταλλαγή
προγραμμάτων.<a href="#fn27" class="footnote-ref" id="fnref27"
role="doc-noteref"><sup>27</sup></a> Η ιδέα της κοινότητας σε αντίθεση
με την ιδέα του προϊόντος ήταν θεμελιώδης για την δημιουργία αντίστοιχων
κοινοτήτων κατά τις επόμενες δεκαετίες, όπως αυτές των πρώτων δικτυακών
συζητήσεων, της σκηνής των δοκιμαστικών προγραμμάτων και κυρίως για το
ανοιχτό λογισμικό την δεκαετία του 1990.
</p>
<h2 id="η-περίπτωση-της-κονσόλας-βιντεοπαιχνιδιών">
Η περίπτωση της κονσόλας βιντεοπαιχνιδιών
</h2>
<p>
Οι κονσόλες βιντεοπαιχνιδιών και τα βιντεοπαιχνίδια που τρέχουν σε αυτές
αναπτύχθηκαν παράλληλα με τους οικιακούς μικροϋπολογιστές και έχουν
ιδιαίτερη σημασία γιατί σε πολλές περιπτώσεις δεν βασίζονται στα
κυρίαρχα συστήματα διάδρασης. Πράγματι, ένα βιντεοπαιχνίδι αξιολογείται
με κριτήριο την δημιουργικότητα, οπότε οι κατασκευαστές του συνήθως
αποφεύγουν τα κυρίαρχα αρχέτυπα διάδρασης και σχεδιάζουν νέες
διεπαφές.<a href="#fn28" class="footnote-ref" id="fnref28"
role="doc-noteref"><sup>28</sup></a> Για την περίπτωση των δημοφιλών
παιχνιδιών πρώτου προσώπου ή για τα παιχνίδια ρόλων δημιουργούνται
εύχρηστα εργαλεία κατασκευής για τις αντίστοιχες κατηγορίες.
</p>
<div id="fig:atari-2600" class="fignos">
<figure>
<img src="../images/atari-2600.jpg"
alt="Figure 19: Σε αντίθεση με τους πρώτους μικροϋπολογιστές εκείνης της χρονιάς η κονσόλα της Atari εστιάζει μόνο στην διασκέδαση με βιντεοπαιχνίδια, τα οποία αγοράζονται όπως τα βιβλία και οι δίσκοι και φορτώνονται με εξωτερικές κάρτες μνήμης ανάγνωσης. Αντί για πληκτρολόγιο έχει μοχλό για τον έλεγχο των χαρακτήρων στα βιντεοπαιχνίδια. Ο βιομηχανικός σχεδιασμός ταιριάζει με αυτόν της τηλεόρασης με την οποία συνδέεται ως συσκευή εξόδου και με την βοήθεια του βιντεοπαιχνιδιού Space Invaders δημιουργεί μια νέα κατηγορία διαδραστικού υπολογιστή." />
<figcaption aria-hidden="true">
<span>Figure 19:</span> Σε αντίθεση με τους πρώτους μικροϋπολογιστές
εκείνης της χρονιάς η κονσόλα της Atari εστιάζει μόνο στην διασκέδαση με
βιντεοπαιχνίδια, τα οποία αγοράζονται όπως τα βιβλία και οι δίσκοι και
φορτώνονται με εξωτερικές κάρτες μνήμης ανάγνωσης. Αντί για πληκτρολόγιο
έχει μοχλό για τον έλεγχο των χαρακτήρων στα βιντεοπαιχνίδια. Ο
βιομηχανικός σχεδιασμός ταιριάζει με αυτόν της τηλεόρασης με την οποία
συνδέεται ως συσκευή εξόδου και με την βοήθεια του βιντεοπαιχνιδιού
Space Invaders δημιουργεί μια νέα κατηγορία διαδραστικού υπολογιστή.
</figcaption>
</figure>
</div>
<div id="fig:power-glove" class="fignos">
<figure>
<img src="../images/power-glove.jpg"
alt="Figure 20: Το πρώτο προσιτά οικονομικό και ευρέως διαθέσιμο γάντι διάδρασης είχε πολλά προβλήματα και λίγο διαθέσιμο λογισμικό, αλλά αυτό δεν εμπόδισε πολλούς προχωρημένους χρήστες να το προσαρμόσουν σε διαφορετικές εφαρμογές πέρα από τα βίντεοπαιχνίδια για τα οποία κατασκευάστηκε." />
<figcaption aria-hidden="true">
<span>Figure 20:</span> Το πρώτο προσιτά οικονομικό και ευρέως διαθέσιμο
γάντι διάδρασης είχε πολλά προβλήματα και λίγο διαθέσιμο λογισμικό, αλλά
αυτό δεν εμπόδισε πολλούς προχωρημένους χρήστες να το προσαρμόσουν σε
διαφορετικές εφαρμογές πέρα από τα βίντεοπαιχνίδια για τα οποία
κατασκευάστηκε.
</figcaption>
</figure>
</div>
<p>
Η οικιακή ανάπτυξη και ο διαμοιρασμός του κώδικα ενός βιντεοπαιχνιδιού
είναι μια δημοφιλής πρακτική, από τα πρώτα βήματα διάδοσης των
βιντεοπαιχνιδιών στους μικροϋπολογιστές. Ο άμεσος προγραμματισμός των
πρώτων μικροϋπολογιστών προσφέρει σε μια γενιά χρηστών μια περισσότερο
παραγωγική οπτική στο φαινόμενο της διάδρασης με τους υπολογιστές.
Επίσης, οι κατασκευαστές βιντεοπαιχνιδιών συχνά επιλέγουν να παρακάμψουν
το λειτουργικό σύστημα έτσι ώστε να πετύχουν βελτιστοποιημένες επιδόσεις
για τις δημιουργίες τους.
</p>
<p>
Οι εμπορικές κονσόλες βιντεοπαιχνιδιών συνεισφέρουν στο φαινόμενο της
διάδρασης νέες συσκευές εισόδου, όπως είναι τα χειριστήρια με πολλά
κουμπιά και αισθητήρες, καθώς και η αναγνώριση εικόνας. Σε αντίθεση με
το παραδοσιακό πληκτρολόγιο και ποντίκι, οι κονσόλες γίνονται πλατφόρμες
πειραματισμού για νέες συσκευές διάδρασης, οι οποίες δημιουργούν νέες
κατηγορίες βιντεοπαιχνιδιών, σε πεδία όπως είναι η μουσική και η
γυμναστική. Νέες συσκευές διάδρασης όπως είναι η μάσκα εικονικής
πραγματικότητας χρησιμοποιούν την δημοτικότητα των βιντεοπαιχνιδιών για
να διατεθούν εμπορικά σε περισσότερο προσιτές τιμές.
</p>
<p>
Η ευρεία διαθεσιμότητα πολύ ισχυρών πολυμεσικών συστημάτων επιτρέπει την
εξομοίωση παλιότερων συστημάτων που δεν είναι πλέον διαθέσιμα, όπως ήταν
οι κονσόλες βιντεοπαιχνιδιών με κέρματα και οι κονσόλες με
κασέτες.<a href="#fn29" class="footnote-ref" id="fnref29"
role="doc-noteref"><sup>29</sup></a> Η πρακτική αυτή επιτρέπει την
μουσειακή διατήρηση παλιότερων συστημάτων, αλλά και την μελέτη τους από
τους νεότερους που δεν έχουν δει αυτά τα συστήματα. Επιπλέον, η ίδια η
πρακτική της εξομοίωσης επιτρέπει την ανάπτυξη νέων εικονικών συστημάτων
για τα οποία δεν υπάρχει αντίστοιχο υλικό, με στόχο τον πειραματισμό και
την δημιουργικότητα.
</p>
<h2 id="σύντομη-βιογραφία-του-jef-raskin">
Σύντομη βιογραφία του Jef Raskin
</h2>
<p>
Ο Jef Raskin, όπως και οι περισσότεροι πρωτοπόροι των υπολογιστών, δεν
σπούδασε κάτι σχετικό με την πληροφορική, ενώ παράλληλα είχε πολλά
ενδιαφέροντα με κεντρικό την μουσική εκτέλεση. Ξεκίνησε την καριέρα του
ως καθηγητής πανεπιστημίου, αλλά η εισαγωγή των πρώτων μικροϋπολογιστών
τον βρήκε να δημιουργεί μια εταιρεία που έφτιαχνε εγχειρίδια χρήσης για
απλούς χρήστες και να αρθρογραφεί στον περιοδικό τύπο του κλάδου. Με
αυτόν τον τρόπο συνάντησε τους ιδρυτές της Apple και άρχισε να γράφει
ένα καλύτερο εγχειρίδιο για τον Apple II.
</p>
<div id="fig:swyftware" class="fignos">
<figure>
<img src="../images/swyftware.jpg"
alt="Figure 21: Το σύστημα SwyftWare βασιζόταν σε μια κάρτα επέκτασης για τον Apple II και σε λογισμικό διάδρασης για την επεξεργασία εγγράφων κειμένου, η οποία γινόταν μόνο με το πληκτρολόγιο και μερικές εντολές. Η κεντρική ιδέα σε αυτό το σύστημα είναι ότι η διάδραση με τα έγγραφα γίνεται πιο απλή αν αποφύγουμε ιδέες που σχετίζονται με μηχανήματα γενικής χρήσης, όπως είναι τα αρχεία, οι εφαρμογές, και το λειτουργικό σύστημα." />
<figcaption aria-hidden="true">
<span>Figure 21:</span> Το σύστημα SwyftWare βασιζόταν σε μια κάρτα
επέκτασης για τον Apple II και σε λογισμικό διάδρασης για την
επεξεργασία εγγράφων κειμένου, η οποία γινόταν μόνο με το πληκτρολόγιο
και μερικές εντολές. Η κεντρική ιδέα σε αυτό το σύστημα είναι ότι η
διάδραση με τα έγγραφα γίνεται πιο απλή αν αποφύγουμε ιδέες που
σχετίζονται με μηχανήματα γενικής χρήσης, όπως είναι τα αρχεία, οι
εφαρμογές, και το λειτουργικό σύστημα.
</figcaption>
</figure>
</div>
<div id="fig:raskin-profile" class="fignos">
<figure>
<img src="../images/raskin-profile.jpg"
alt="Figure 22: Ο Jef Raskin είναι από τους λίγους κατασκευαστές της διάδρασης που συνδύασε μια ανθρωποκεντρική φιλοσοφία με την πρακτική εφαρμογή σε ένα προϊόν επεξεργασίας κειμένου. Το αποτέλεσμα αυτής της προσπάθειας αποτελεί παράδειγμα προς μίμηση και ταυτόχρονα μας θυμίζει ότι τα περισσότερα πετυχημένα εμπορικά προϊόντα δεν εξυπηρετούν την αντικειμενική ευχρηστία, αλλά μόνο την βολική συνήθεια και τα συμφέροντα των κατασκευαστών." />
<figcaption aria-hidden="true">
<span>Figure 22:</span> Ο Jef Raskin είναι από τους λίγους κατασκευαστές
της διάδρασης που συνδύασε μια ανθρωποκεντρική φιλοσοφία με την πρακτική
εφαρμογή σε ένα προϊόν επεξεργασίας κειμένου. Το αποτέλεσμα αυτής της
προσπάθειας αποτελεί παράδειγμα προς μίμηση και ταυτόχρονα μας θυμίζει
ότι τα περισσότερα πετυχημένα εμπορικά προϊόντα δεν εξυπηρετούν την
αντικειμενική ευχρηστία, αλλά μόνο την βολική συνήθεια και τα συμφέροντα
των κατασκευαστών.
</figcaption>
</figure>
</div>
<p>
Τόσο η τεχνολογική κατανόηση που είχε για τους μικροϋπολογιστές, όσο και
η έμφαση που έδινε στην απλότητα της χρήσης του έδωσαν την θέση του
υπεύθυνου ανάπτυξης για το έργο Macintosh. Από αυτήν την θέση προσπάθησε
να φτιάξει ένα απλό και οικονομικό μηχάνημα με έμφαση στην επεξεργασία
κειμένου. Τελικά, ο Macintosh πέρασε στην διοίκηση του Steve Jobs, ο
οποίος πρόσθεσε το ποντίκι και το παραθυρικό περιβάλλον, το οποίο ήταν
μια πολύ διαφορετική κατεύθυνση. Για τον Jef Raskin η αντιλαμβανόμενη
ευχρηστία ενός συστήματος διάδρασης επηρεάζεται κυρίως από την
υποκειμενική οικειότητα με προηγούμενα παρόμοια συστήματα ή μεταφορές
από τον φυσικό κόσμο, τα οποία όμως δεν είναι αντικειμενικά βέλτιστα
ειδικά για τους συχνούς χρήστες.
</p>
<p>
Η στοχοπροσήλωση που είχε για ένα πολύ απλό και εστιασμένο στην
επεξεργασία κειμένου μηχάνημα διάδρασης τον οδήγησαν στην δημιουργία
μιας ακόμη εταιρείας. Το πρώτο προϊόν είναι το SwyftWare,<a href="#fn30"
class="footnote-ref" id="fnref30" role="doc-noteref"><sup>30</sup></a>
το οποίο είναι ένας επεξεργαστής κειμένου χωρίς αρχεία, χωρίς εφαρμογές,
και χωρίς λειτουργικό σύστημα, τα οποία θεωρεί πως μπερδεύουν τον χρήστη
με περιττές επιλογές, που αυξάνουν το κόστος χωρίς να προσφέρουν
σημαντικές λειτουργίες. Για την λειτουργικότητα του επεξεργαστή κειμένου
το SwyftWare και το Canon Cat<a href="#fn31" class="footnote-ref"
id="fnref31" role="doc-noteref"><sup>31</sup></a> βασίζονται στο
πληκτρολόγιο και σε συντομεύσεις για την εκτέλεση εντολών.
</p>
<p>
Την περίοδο που ήταν καθηγητής στο τμήμα τεχνών ανέπτυξε την γλώσσα
προγραμματισμού FLOW, η οποία απευθύνεται σε σπουδαστές των
ανθρωπιστικών επιστημών. Όπως η BASIC έδωσε εύκολη πρόσβαση στον
προγραμματισμό για τις φυσικές επιστήμες και τα μαθηματικά ως σκαλοπάτι
πριν την FORTRAN, έτσι και η FLOW άνοιξε τον προγραμματισμό για ένα νέο
κοινό. Η FLOW είχε έμφαση στην επεξεργασία δεδομένων κειμένου και όχι
αριθμών και καινοτόμησε με την χρήση της αυτόματης συμπλήρωσης των
εντολών προγραμματισμού και χρησιμοποιήθηκε για να διδάξει
προγραμματισμό σε σπουδαστές τεχνών τριάντα χρόνια πριν η ιδέα αυτή
υλοποιηθεί πάλι στο δημοφιλές Processing.
</p>
<h2 id="βιβλιογραφία">
Βιβλιογραφία
</h2>
<section class="footnotes footnotes-end-of-document" role="doc-endnotes">
<hr />
<ol>
<li id="fn1" role="doc-endnote">
<p>
fig:macintosh-desktop<a
href="#fnref1" class="footnote-back" role="doc-backlink">↩︎</a>
</p>
</li>
<li id="fn2" role="doc-endnote">
<p>
fig:tmux-desktop<a href="#fnref2"
class="footnote-back" role="doc-backlink">↩︎</a>
</p>
</li>
<li id="fn3" role="doc-endnote">
<p>
<span class="citation" data-cites="freiberger1984fire"><span
class="citation" data-cites="freiberger1984fire">Freiberger και Swaine
(1984)</span></span><a
href="#fnref3" class="footnote-back" role="doc-backlink">↩︎</a>
</p>
</li>
<li id="fn4" role="doc-endnote">
<p>
fig:apple2<a href="#fnref4"
class="footnote-back" role="doc-backlink">↩︎</a>
</p>
</li>
<li id="fn5" role="doc-endnote">
<p>
fig:visicalc<a href="#fnref5"
class="footnote-back" role="doc-backlink">↩︎</a>
</p>
</li>
<li id="fn6" role="doc-endnote">
<p>
<span class="citation" data-cites="hertzfeld2004revolution"><span
class="citation" data-cites="hertzfeld2004revolution">Hertzfeld
(2004)</span></span><a
href="#fnref6" class="footnote-back" role="doc-backlink">↩︎</a>
</p>
</li>
<li id="fn7" role="doc-endnote">
<p>
fig:xerox-parc-tab<a href="#fnref7"
class="footnote-back" role="doc-backlink">↩︎</a>
</p>
</li>
<li id="fn8" role="doc-endnote">
<p>
fig:tabs-pads-boards<a href="#fnref8"
class="footnote-back" role="doc-backlink">↩︎</a>
</p>
</li>
<li id="fn9" role="doc-endnote">
<p>
fig:apple-newton<a href="#fnref9"
class="footnote-back" role="doc-backlink">↩︎</a>
</p>
</li>
<li id="fn10" role="doc-endnote">
<p>
fig:iphone-jobs<a href="#fnref10"
class="footnote-back" role="doc-backlink">↩︎</a>
</p>
</li>
<li id="fn11" role="doc-endnote">
<p>
fig:card-puncher<a href="#fnref11"
class="footnote-back" role="doc-backlink">↩︎</a>
</p>
</li>
<li id="fn12" role="doc-endnote">
<p>
fig:linc-pc<a href="#fnref12"
class="footnote-back" role="doc-backlink">↩︎</a>
</p>
</li>
<li id="fn13" role="doc-endnote">
<p>
denning1998beyond<a href="#fnref13"
class="footnote-back" role="doc-backlink">↩︎</a>
</p>
</li>
<li id="fn14" role="doc-endnote">
<p>
fig:electrocular<a href="#fnref14"
class="footnote-back" role="doc-backlink">↩︎</a>
</p>
</li>
<li id="fn15" role="doc-endnote">
<p>
fig:damocles-sword<a href="#fnref15"
class="footnote-back" role="doc-backlink">↩︎</a>
</p>
</li>
<li id="fn16" role="doc-endnote">
<p>
<span class="citation" data-cites="waldrop2001dream"><span
class="citation" data-cites="waldrop2001dream">Waldrop
(2001)</span></span><a href="#fnref16"
class="footnote-back" role="doc-backlink">↩︎</a>
</p>
</li>
<li id="fn17" role="doc-endnote">
<p>
<span class="citation" data-cites="nelson2008geeks"><span
class="citation" data-cites="nelson2008geeks">Nelson
(2008)</span></span><a href="#fnref17"
class="footnote-back" role="doc-backlink">↩︎</a>
</p>
</li>
<li id="fn18" role="doc-endnote">
<p>
<span class="citation" data-cites="kay1977personal"><span
class="citation" data-cites="kay1977personal">Kay και Goldberg
(1977)</span></span><a href="#fnref18"
class="footnote-back" role="doc-backlink">↩︎</a>
</p>
</li>
<li id="fn19" role="doc-endnote">
<p>
<span class="citation" data-cites="lanier2017dawn"><span
class="citation" data-cites="lanier2017dawn">Lanier
(2017)</span></span><a href="#fnref19"
class="footnote-back" role="doc-backlink">↩︎</a>
</p>
</li>
<li id="fn20" role="doc-endnote">
<p>
fig:xerox-pad-board<a
href="#fnref20" class="footnote-back" role="doc-backlink">↩︎</a>
</p>
</li>
<li id="fn21" role="doc-endnote">
<p>
fig:xerox-liveboard<a
href="#fnref21" class="footnote-back" role="doc-backlink">↩︎</a>
</p>
</li>
<li id="fn22" role="doc-endnote">
<p>
<span class="citation" data-cites="engelbart1988augmented"><span
class="citation" data-cites="engelbart1988augmented">Engelbart
(1988)</span></span><a
href="#fnref22" class="footnote-back" role="doc-backlink">↩︎</a>
</p>
</li>
<li id="fn23" role="doc-endnote">
<p>
fig:printed-code<a href="#fnref23"
class="footnote-back" role="doc-backlink">↩︎</a>
</p>
</li>
<li id="fn24" role="doc-endnote">
<p>
fig:c64-demoscene<a href="#fnref24"
class="footnote-back" role="doc-backlink">↩︎</a>
</p>
</li>
<li id="fn25" role="doc-endnote">
<p>
fig:unix-shell<a href="#fnref25"
class="footnote-back" role="doc-backlink">↩︎</a>
</p>
</li>
<li id="fn26" role="doc-endnote">
<p>
<span class="citation" data-cites="kernighan2019unix"><span
class="citation" data-cites="kernighan2019unix">Kernighan
(2019)</span></span><a
href="#fnref26" class="footnote-back" role="doc-backlink">↩︎</a>
</p>
</li>
<li id="fn27" role="doc-endnote">
<p>
fig:pdp11-tty-unix<a href="#fnref27"
class="footnote-back" role="doc-backlink">↩︎</a>
</p>
</li>
<li id="fn28" role="doc-endnote">
<p>
fig:power-glove<a href="#fnref28"
class="footnote-back" role="doc-backlink">↩︎</a>
</p>
</li>
<li id="fn29" role="doc-endnote">
<p>
fig:atari-2600<a href="#fnref29"
class="footnote-back" role="doc-backlink">↩︎</a>
</p>
</li>
<li id="fn30" role="doc-endnote">
<p>
fig:swyftware<a href="#fnref30"
class="footnote-back" role="doc-backlink">↩︎</a>
</p>
</li>
<li id="fn31" role="doc-endnote">
<p>
fig:raskin-profile<a href="#fnref31"
class="footnote-back" role="doc-backlink">↩︎</a>
</p>
</li>
</ol>
</section>
<div id="refs" class="references csl-bib-body hanging-indent"
role="doc-bibliography">
<div id="ref-denning1998beyond" class="csl-entry"
role="doc-biblioentry">
Denning, Peter J, και Robert M Metcalfe. 1998. <em>Beyond calculation:
The next fifty years of computing</em>. Springer Science &amp; Business
Media.
</div>
<div id="ref-engelbart1988augmented" class="csl-entry"
role="doc-biblioentry">
Engelbart, Douglas. 1988. <span>‘The augmented knowledge
workshop’</span>. Στο <em>A history of personal workstations</em>,
185–248.
</div>
<div id="ref-freiberger1984fire" class="csl-entry"
role="doc-biblioentry">
Freiberger, Paul, και Michael Swaine. 1984. <em>Fire in the Valley: the
making of the personal computer</em>. McGraw-Hill, Inc.
</div>
<div id="ref-10.1145/61975" class="csl-entry" role="doc-biblioentry">
Goldberg, Adele, επιμ. 1988. <em>A History of Personal
Workstations</em>. New York, NY, USA: Association for Computing
Machinery.
</div>
<div id="ref-hertzfeld2004revolution" class="csl-entry"
role="doc-biblioentry">
Hertzfeld, Andy. 2004. <em>Revolution in The Valley [Paperback]: The
Insanely Great Story of How the Mac Was Made</em>. " O’Reilly Media,
Inc.".
</div>
<div id="ref-kay1977personal" class="csl-entry" role="doc-biblioentry">
Kay, Alan, και Adele Goldberg. 1977. <span>‘Personal dynamic
media’</span>. <em>Computer</em> 10 (3): 31–41.
</div>
<div id="ref-kernighan2019unix" class="csl-entry"
role="doc-biblioentry">
Kernighan, Brian W. 2019. <em>UNIX: A History and a Memoir</em>. Kindle
Direct Publishing.
</div>
<div id="ref-lanier2017dawn" class="csl-entry" role="doc-biblioentry">
Lanier, Jaron. 2017. <em>Dawn of the new everything: Encounters with
reality and virtual reality</em>. Henry Holt; Company.
</div>
<div id="ref-laurel2013computers" class="csl-entry"
role="doc-biblioentry">
Laurel, Brenda. 2013. <em>Computers as theatre</em>. Addison-Wesley.
</div>
<div id="ref-nelson2008geeks" class="csl-entry" role="doc-biblioentry">
Nelson, Ted. 2008. <em>Geeks Bearing Gifts</em>. Mindful Pr.
</div>
<div id="ref-sellen2003myth" class="csl-entry" role="doc-biblioentry">
Sellen, Abigail J, και Richard HR Harper. 2003. <em>The myth of the
paperless office</em>. MIT press.
</div>
<div id="ref-waldrop2001dream" class="csl-entry" role="doc-biblioentry">
Waldrop, M Mitchell. 2001. <em>The dream machine: JCR Licklider and the
revolution that made computing personal</em>. Viking Penguin.
</div>
</div>
