<h1 id="μέθοδος">
Μέθοδος
</h1>
<blockquote>
<p>
Κάνοντας σωστά τη σωστή σχεδίαση. Bill Buxton
</p>
</blockquote>
<h3 id="περίληψη">
Περίληψη
</h3>
<p>
Η ανθρωποκεντρική σχεδίαση έχει στόχο τη σχεδίαση και τη βελτίωση των
συστημάτων διάδρασης ανθρώπου και υπολογιστή. Οι περισσότερες τεχνικές,
κυρίως στην πρακτική εφαρμογή τους, δίνουν έμφαση στη βελτίωση
συστημάτων που υπάρχουν ή συστημάτων που βρίσκονται στο στάδιο της
σχεδίασης. Η βελτιστοποίηση ενός συστήματος είναι ένα σημαντικό θέμα,
αλλά ακόμη σημαντικότερο είναι το να αποκτήσουμε την αυτοπεποίθηση της
καταλληλότητας των προδιαγραφών του. Για αυτόν τον σκοπό, τόσο αυτό το
κεφάλαιο όσο και τα υπόλοιπα κεφάλαια του βιβλίου εστιάζουν περισσότερο
στην επανάληψη των βημάτων, παρά σε αυτά καθαυτά τα βήματα που συνιστούν
τον κύκλο της ανθρωποκεντρικής σχεδίασης. Στην προηγούμενη ενότητα
είδαμε <em>τι</em> είναι η διάδραση με συσκευές χρήστη και ποιες βασικές
μορφές πήρε τις πρώτες δεκαετίες. Εδώ θα μελετήσουμε το <em>πώς</em> θα
σχεδιάσουμε τη διάδραση.
</p>
<h2 id="βελτιώνοντας-τις-ανθρώπινες-δυνατότητες">
Βελτιώνοντας τις ανθρώπινες δυνατότητες
</h2>
<p>
Αν και μας ενδιαφέρει η κατασκευή συστημάτων διάδρασης, εδώ θα
εστιάσουμε περισσότερο στη σχεδίαση της διάδρασης μεταξύ ανθρώπου και
συσκευής, γιατί η διάδραση εξαρτάται εξίσου από την αντίληψη που έχει ο
άνθρωπος για τη συσκευή, όσο και από την λειτουργία της αντίστοιχης
συσκευής. Υπάρχει η αντίληψη ότι η λεπτομερής σχεδίαση της διάδρασης
πριν την υλοποίηση των αντίστοιχων λειτουργιών του συστήματος μπορεί να
προσφέρει αποτελεσματικότερη διάδραση και επιπλέον μειωμένο κόστος και
χρόνο ανάπτυξης. Πράγματι, η επαναληπτική σχεδίαση, η κατασκευή, και η
αξιολόγηση πρωτοτύπων επιτρέπει την οικονομική και γρήγορη απόρριψη
ιδεών που δεν είναι αποτελεσματικές. Μια συμπληρωματική θεώρηση
τοποθετεί την κατασκευή ενός ελάχιστου εφικτού προϊόντος στο κέντρο της
σχεδίασης, το οποίο χρησιμοποιείται από την ομάδα ανάπτυξης, για να
φτιαχτούν νέα συστήματα με την τεχνική της αναδρομής. Σε αυτήν την
περίπτωση, το πρωτότυπο χρησιμοποιείται ενεργά και σταδιακά
μετασχηματίζεται μαζί με την ομάδα ανάπτυξης. Η ανάπτυξη αυτής της
δεξιότητας, της σχεδίασης της διάδρασης, αν και φαίνεται κοινή λογική
δεν είναι καθόλου εύκολη στην πράξη. Μαθαίνεται μόνο με την εμπειρία,
όπως για παράδειγμα μαθαίνει κάποιος να γράφει ή να ζωγραφίζει καλύτερα.
Η κατανόηση των αναγκών του χρήστη και η τεκμηρίωση ενός αξιακού
συστήματος για την κατασκευή και την αξιολόγηση της διάδρασης είναι οι
βασικοί πυλώνες που θα μελετήσουμε στις επόμενες ενότητες.
</p>
<div id="fig:apple-lisa" class="fignos">
<figure>
<img src="../images/apple-lisa.jpg"
alt="Figure 1: Το σύστημα Apple Lisa κατασκευάστηκε με στόχο την αγορά γραφείου και ήταν το πρώτο σύστημα της εταιρίας με γραφικό περιβάλλον εργασίας. Αν και απέτυχε εμπορικά, οι τεχνολογίες διάδρασης ενσωματώθηκαν στον Apple Macintosh." />
<figcaption aria-hidden="true">
<span>Figure 1:</span> Το σύστημα Apple Lisa κατασκευάστηκε με στόχο την
αγορά γραφείου και ήταν το πρώτο σύστημα της εταιρίας με γραφικό
περιβάλλον εργασίας. Αν και απέτυχε εμπορικά, οι τεχνολογίες διάδρασης
ενσωματώθηκαν στον Apple Macintosh.
</figcaption>
</figure>
</div>
<div id="fig:apple-macintosh" class="fignos">
<figure>
<img src="../images/apple-macintosh-1984.jpg"
alt="Figure 2: Η πρώτη εμπορική επιτυχία για την γραφική επιφάνεια εργασίας ήρθε με τον υπολογιστή Apple Macintosh, ο οποίος θεωρείται εγγονός του Xerox Star, γιος του Apple Lisa, και ο βασικός πρόγονος για όλες τις σύγχρονες γραφικές επιφάνειες εργασίας, όπως τα Microsoft Windows 95. O Macintosh κατάφερε να συνθέσει και να βελτιώσει πολλές πτυχές της διεπαφής με τον χρήστη και να τα προσφέρει σε μια μορφή και λειτουργία που θα είναι σημείο αναφοράς για τις επόμενες δεκαετίες." />
<figcaption aria-hidden="true">
<span>Figure 2:</span> Η πρώτη εμπορική επιτυχία για την γραφική
επιφάνεια εργασίας ήρθε με τον υπολογιστή Apple Macintosh, ο οποίος
θεωρείται εγγονός του Xerox Star, γιος του Apple Lisa, και ο βασικός
πρόγονος για όλες τις σύγχρονες γραφικές επιφάνειες εργασίας, όπως τα
Microsoft Windows 95. O Macintosh κατάφερε να συνθέσει και να βελτιώσει
πολλές πτυχές της διεπαφής με τον χρήστη και να τα προσφέρει σε μια
μορφή και λειτουργία που θα είναι σημείο αναφοράς για τις επόμενες
δεκαετίες.
</figcaption>
</figure>
</div>
<p>
Για αρκετές δεκαετίες, η βασική αξία στην κατασκευή της διάδρασης είναι
η ευχρηστία ενός συστήματος, η οποία συνήθως ορίζεται ως η ευκολία
χρήσης του συστήματος από κάποιον χρήση με την ελάχιστη δυνατή
εκπαίδευση. Αν και αυτός ο στόχος έχει οδηγήσει στην δημιουργία πολύ
εύχρηστων συστημάτων διάδρασης, τα οποία είναι προσβάσιμα ακόμη και από
νήπια, έχει και κάποια σημαντικά μειονεκτήματα. Το σημαντικότερο
πρόβλημα είναι πως θεωρεί τον ανθρώπινο παράγοντα ως μια στατική
οντότητα που δεν αλλάζει και δεν βελτιώνεται, κάτι που μετατρέπεται σε
αυτοεκπληρούμενη προφητεία κατά την διάθεση των αντίστοιχων εύχρηστων
συστημάτων.Πράγματι, οι χρήστες αυτών των συστημάτων δεν χρειάζεται να
γνωρίζουν πολλά και τελικά γνωρίζουν όλο και λιγότερα, ενώ ταυτόχρονα
ακονίζουν όλο και λιγότερο τις δεξιότητες τους. Επιπλέον, η προσήλωση
στην ευχρηστία έχει οδηγήσει στην κατασκευή νέων συστημάτων διάδρασης
που μοιάζουν μόνο με τα προηγούμενα τους, γεγονός που έχει καθυστερήσει
την αναζήτηση εναλλακτικών προς άλλες κατευθύνσεις. <a href="#fn1"
class="footnote-ref" id="fnref1" role="doc-noteref"><sup>1</sup></a> <a
href="#fn2" class="footnote-ref" id="fnref2"
role="doc-noteref"><sup>2</sup></a>
</p>
<p>
Ίσως έχετε συναντήσει ξανά τον όρο της ανθρωποκεντρικής σχεδίασης της
διάδρασης ανθρώπου και υπολογιστή με έμφαση στη μοντελοποίηση του χρήστη
και με σκοπό την αυτοματοποίηση των διεργασιών του. Σε αυτό το βιβλίο η
έμφαση δε δίνεται στη μοντελοποίηση των δεξιοτήτων και της συμπεριφοράς
του χρήστη, ούτε στην αυτοματοποίηση των δραστηριοτήτων του (έμμεση
διάδραση). Η έμφαση της ανθρωποκεντρικής σχεδίασης στην παρούσα ενότητα
δίνεται στη σχεδίαση και υλοποίηση της διάδρασης με συσκευές χρήστη για
τις περιπτώσεις όπου απαιτείται η ενεργή συμβολή του χρήστη (άμεση
διάδραση).
</p>
<p>
Για να μπορέσουμε να κατανοήσουμε τη διάδραση ανθρώπου και υπολογιστή θα
πρέπει να καταλάβουμε πρώτα τις ιδιότητες του ανθρώπου καθώς και εκείνες
του υπολογιστή. Η κατασκευή ενός διαδραστικού συστήματος υπολογισμού
βασίζεται σε προδιαγραφές που εκφράζουν τις ανάγκες που αυτό θα
εξυπηρετεί.<a href="#fn3" class="footnote-ref" id="fnref3"
role="doc-noteref"><sup>3</sup></a> Με τη σειρά τους αυτές οι ανάγκες
καταγράφονται αναφορικά με τις δεξιότητες του ανθρώπου, του υπολογιστή,
καθώς και με τις ιδιότητες της μεταξύ τους διάδρασης.<a href="#fn4"
class="footnote-ref" id="fnref4" role="doc-noteref"><sup>4</sup></a>
</p>
<p>
Η σχεδίαση της διάδρασης δεν είναι μόνο η σχεδίαση της εμφάνισης και των
λειτουργιών μιας συσκευής ή ενός συστήματος συσκευών και υπηρεσιών αλλά
κάτι συνολικότερο, το οποίο λαμβάνει υπόψη του τον τρόπο που οι άνθρωποι
σκέφτονται και επιτελούν τις εργασίες τους. Επίσης, οι συσκευές που
χρησιμοποιούν οι άνθρωποι είναι κάτι περισσότερο από τα συστήματα
εισόδου και εξόδου, οπότε η σχεδίαση πρέπει να εξετάσει ένα ολόκληρο
οικοσύστημα το οποίο αποτελείται από τεκμηρίωση, υποστήριξη, εκπαίδευση,
και διαδικασίες. <a href="#fn5" class="footnote-ref" id="fnref5"
role="doc-noteref"><sup>5</sup></a> <a href="#fn6" class="footnote-ref"
id="fnref6" role="doc-noteref"><sup>6</sup></a>
</p>
<p>
Επομένως, υπάρχουν περιπτώσεις όπου η μελέτη της συνολικής υπάρχουσας
κατάστασης μπορεί να δείξει ότι δεν απαιτείται κάποιο νέο τεχνολογικό
σύστημα, αλλά απλώς μια αναδιάταξη ή βελτίωση των επιμέρους τμημάτων
αυτού του οικοσυστήματος. Για αυτόν τον λόγο, κρίνεται σκόπιμο να
θεωρήσουμε ότι δε σχεδιάζουμε απλά τη διάδραση με μια συσκευή ή με ένα
σύστημα, αλλά κάτι ευρύτερο· μια παρέμβαση στον τρόπο που ένας ή
περισσότεροι άνθρωποι εκτελούν διαδικασίες, είτε αυτές είναι εργασιακές,
είτε ψυχαγωγικές. Σε αυτό το πλαίσιο, η ερώτηση που θα μας απασχολήσει
στο παρόν κεφάλαιο είναι: τι είναι η σχεδίαση της διάδρασης ως
διαδικασία;
</p>
<div id="fig:nls-radar-keypad" class="fignos">
<figure>
<img src="../images/nls-radar-keypad.jpg"
alt="Figure 3: Το σύστημα NLS που παρουσιάστηκε τελικά είχε ποντίκι με τρία κουμπιά, ακόρντα πέντε πλήκτρων και ορθογώνια οθόνη. Μερικά χρόνια νωρίτερα η ερευνητική ομάδα ξεκίνησε με το διαθέσιμο υλικό εκείνης της εποχής, όπως ήταν η στρογγυλή οθόνη του ραντάρ και ένα χειροποίητο ποντίκι με ένα πλήκτρο, έτσι ώστε να κατασκευάσει μια πρώτη έκδοση για το λογισμικό διάδρασης και να διαπιστώσει στην πράξη ποιες αλλαγές απαιτούνται για την επόμενη έκδοση των συσκευών διάδρασης σε μια επαναλληπτική διαδικασία σχεδίασης." />
<figcaption aria-hidden="true">
<span>Figure 3:</span> Το σύστημα NLS που παρουσιάστηκε τελικά είχε
ποντίκι με τρία κουμπιά, ακόρντα πέντε πλήκτρων και ορθογώνια οθόνη.
Μερικά χρόνια νωρίτερα η ερευνητική ομάδα ξεκίνησε με το διαθέσιμο υλικό
εκείνης της εποχής, όπως ήταν η στρογγυλή οθόνη του ραντάρ και ένα
χειροποίητο ποντίκι με ένα πλήκτρο, έτσι ώστε να κατασκευάσει μια πρώτη
έκδοση για το λογισμικό διάδρασης και να διαπιστώσει στην πράξη ποιες
αλλαγές απαιτούνται για την επόμενη έκδοση των συσκευών διάδρασης σε μια
επαναλληπτική διαδικασία σχεδίασης.
</figcaption>
</figure>
</div>
<div id="fig:nls-input" class="fignos">
<figure>
<img src="../images/nls-input.jpg"
alt="Figure 4: Η εφεύρεση και η τελική επιλογή της συσκευής εισόδου ποντίκι για το σύστημα NLS δεν ήταν τυχαία, αλλά βασιζόταν σε μια συγκριτική αξιολόγηση εναλλακτικών συσκευών εισόδου. Για τον σκοπό αυτό, δοκίμασαν τις επιδόσεις των χρηστών με πολλές διαφορετικές συσκευές εισόδου, όπως ηταν η πένα, ο τροχός κύλισης, ο κατευθυντικός μοχλός, καθώς και διεπαφές για τα πόδια και το κεφάλι, αλλά το ποντίκι ήταν καλύτερο σε ακρίβεια και ταχύτητα." />
<figcaption aria-hidden="true">
<span>Figure 4:</span> Η εφεύρεση και η τελική επιλογή της συσκευής
εισόδου ποντίκι για το σύστημα NLS δεν ήταν τυχαία, αλλά βασιζόταν σε
μια συγκριτική αξιολόγηση εναλλακτικών συσκευών εισόδου. Για τον σκοπό
αυτό, δοκίμασαν τις επιδόσεις των χρηστών με πολλές διαφορετικές
συσκευές εισόδου, όπως ηταν η πένα, ο τροχός κύλισης, ο κατευθυντικός
μοχλός, καθώς και διεπαφές για τα πόδια και το κεφάλι, αλλά το ποντίκι
ήταν καλύτερο σε ακρίβεια και ταχύτητα.
</figcaption>
</figure>
</div>
<p>
Τα τρία βασικά στάδια της ανθρωποκεντρικής σχεδίασης (κατανόηση των
αναγκών του χρήστη, εναλλακτικά σχέδια και κατασκευή πρωτοτύπου,
αξιολόγηση πρωτοτύπων με χρήστες) εκτελούνται κυκλικά και άρα η
επανάληψη βρίσκεται στον πυρήνα της ανθρωποκεντρικής σχεδίασης της
διάδρασης.
</p>
<p>
Η ανθρωποκεντρική σχεδίαση της διάδρασης ανθρώπου και υπολογιστή δεν
είναι κάτι νέο. Αν μάλιστα θεωρήσουμε και τις δράσεις που έχουν συμβεί
έξω από την επιστημονική κοινότητα, μπορούμε να δούμε ότι είναι τόσο
παλιά όσο η προσπάθεια κάποιων κατασκευαστών να φτιάξουν μηχανές και
εργαλεία που βασίζονται στις δυνατότητες και τις δεξιότητες του
ανθρώπου. Ίσως το πιο ενδιαφέρον παράδειγμα από το μακρινό παρελθόν
είναι το σφυρί, ένα ξύλο δεμένο σε μια πέτρα, το οποίο βελτίωσε πάρα
πολύ την ευχρηστία της πέτρας, που μέχρι τότε έπρεπε οι άνθρωποι να την
χρησιμοποιήσουν κρατώντας την. Αντίστοιχα, μπορούμε να θεωρήσουμε ότι
και η διαδικασία της ανθρωποκεντρικής σχεδίασης δεν είναι κάτι καινούριο
αφού η δοκιμή και το σφάλμα είναι μια σχεδόν διαισθητική δραστηριότητα
που συμβαίνει σε κάθε διαδικασία ανάπτυξης προϊόντος. Η διαφορά είναι
ότι η περιοχή της διάδρασης ανθρώπου και υπολογιστή έχει καταγράψει μια
περισσότερο συστηματική μεθοδολογία για την παραπάνω διαδικασία, που
μέχρι τότε συνέβαινε πιο πολύ ως αυτοσχεδιασμός παρά συστηματικά.
</p>
<p>
Στο πρόσφατο παρελθόν, η αρχή της ανθρωποκεντρικής σχεδίασης εντοπίζεται
στην περιοχή της Εργονομίας (Ergonomics and Human factors), η οποία
μελετά τις σωματικές δυνατότητες του ανθρώπου για κίνηση. Στην περίπτωση
της εργονομίας η ανθρωποκεντρική σχεδίαση έχει σημαντικό σύμμαχο τη
σχετικά καλώς ορισμένη διακύμανση των μετρικών που περιγράφουν το
ανθρώπινο σώμα και τις κινήσεις του. Στην πορεία ήρθε να προστεθεί και η
περιοχή της γνωστικής επιστήμης (Cognitive Science) που δίνει έμφαση
στις γνωστικές δυνατότητες του ανθρώπου για αντίληψη και επεξεργασία
πληροφορίας. Στην περίπτωση της γνωστικής επιστήμης, αν και γίνονται
επαναληπτικά πειράματα επιβεβαίωσης, είναι σίγουρα πιο δύσκολο να
θεμελιωθεί μια θεωρία με βεβαιότητα, αφού τις λειτουργίες της σκέψης τις
αντιλαμβανόμαστε έμμεσα και όχι άμεσα. Στους παραπάνω βασικούς πυλώνες
(γνωστική επιστήμη και εργονομία) ήρθε να προστεθεί προσφάτως η
συναισθηματική και η αισθητική διάσταση της σχεδίασης για τον άνθρωπο, η
οποία έχει τις ρίζες της στις περιοχές της γραφιστικής και των
εφαρμοσμένων τεχνών. Επίσης, η καλύτερη κατανόηση της διάδρασης του
χρήστη με συσκευές επεκτείνεται και στην ανθρώπινη ψυχολογία, αφού στην
πράξη είναι αδύνατο να διαχωρίσουμε τη λογική από το συναίσθημα.
Φαίνεται ότι οι χρήστες θεωρούμε μια όμορφη διάδραση πιο εύχρηστη, αν
και μετρώντας την εν λόγω ευχρηστία με αντικειμενικά κριτήρια (π.χ.
χρόνος ολοκλήρωσης μιας λειτουργίας), μπορεί να αποδειχθεί πως δεν
είναι.
</p>
<p>
Ο στόχος της ανθρωποκεντρικής σχεδίασης δεν είναι απλά η βελτιστοποίηση
μιας σχεδίασης, αλλά πρωτίστως, η εύρεση των ιδιοτήτων της. Αρχικά, οι
περισσότερες μελέτες έδιναν έμφαση στην ακρίβεια χρήσης ποσοτικών
μεθόδων έρευνας και αξιολόγησης (π.χ. χρονομέτρηση ολοκλήρωσης μιας
λειτουργίας) με στόχο τη βελτιστοποίηση μιας μεμονωμένης λειτουργίας ή
ολόκληρης της σχεδίασης. Τη δεκαετία του 1990, οι δοκιμές ευχρηστίας και
οι ποσοτικές μέθοδοι ήταν πολύ δημοφιλείς και είχαν στόχο να
βελτιστοποιήσουν τον τρόπο που λειτουργούσαν οι προδιαγραφές σχεδίασης.
Σε πολλές περιπτώσεις, οι κατασκευαστές -αν και όντως βελτίωναν μια
σχεδίαση- δε δούλευαν πάνω σε εκείνη που θα γινόταν αποδεκτή από τους
χρήστες. Τη δεκαετία του 2000, σταδιακά οι κατασκευαστές της διάδρασης
άρχισαν να διερευνούν με ποιoν τρόπο θα σχεδιάσουν προϊόντα με
μεγαλύτερη αποδοχή από το κοινό τους και έτσι άρχισαν να πειραματίζονται
με ποιοτικές μεθόδους έρευνας, κάνοντάς τες πιο δημοφιλείς και πιο
αποδεκτές από την επιχειρηματική κοινότητα. Στην πράξη, για την
κατασκευή της διάδρασης χρησιμοποιούνται διερευνητικές τεχνικές με
πρωτότυπα χαμηλής πιστότητας κατά το πρώτο στάδιο της κατανόησης των
αναγκών, και σταδιακά με την κατασκευή του πρωτοτύπου υψηλής πιστότητας
εφαρμόζονται περισσότερο ποσοτικές μέθοδοι, κατά τη φάση της αξιολόγησης
με χρήστες.
</p>
<p>
Ανάμεσα στις πιο δημοφιλείς τεχνικές κατανόησης του χρήστη μπορούμε να
ξεχωρίσουμε την εθνογραφία, η οποία ξεκίνησε από τις μελέτες των
ανθρωπολόγων και προσαρμόστηκε στη σχεδίαση της διάδρασης. Εν συντομία,
όπως οι ανθρωπολόγοι ενσωματώνουν τους εαυτούς τους στην καθημερινότητα
πολύ διαφορετικών πολιτισμών, έτσι και οι σχεδιαστές των νέων διάχυτων
ΗΥ, θα πρέπει είτε οι ίδιοι είτε μέσω άλλων ειδικευμένων για αυτόν τον
σκοπό ερευνητών, να μπουν στη ρευστή καθημερινότητα των ανθρώπων για
τους οποίους καλούνται να σχεδιάσουν νέα συστήματα διάδρασης, τα οποία
μπορεί απλά να διευκολύνουν, να επαυξάνουν ακόμη και να αλλάζουν ριζικά
τον τρόπο που ένας χρήστης ή ακόμη δυσκολότερα μια ομάδα ανθρώπων,
σκέφτονται, αποφασίζουν και δρουν σε έναν κόσμο που γίνεται αντιληπτός
αλλά και επηρεάζεται από διάχυτους υπολογιστές. Αν και η εθνογραφική
μέθοδος είναι μια δημοφιλής επιλογή στη σχεδίαση νέων συστημάτων,
μοιράζεται αρκετές τεχνικές (π.χ. παρατήρηση) με άλλες μεθόδους, οπότε η
βέλτιστη κατανόηση και χρήση της προϋποθέτει και τη γνώση των
συμπληρωματικών και πολλές φορές επικαλυπτόμενων μεθόδων (π.χ.,
συνεντεύξεις, ομάδες εστίασης, πολιτισμική διερεύνηση, κτλ.).
</p>
<p>
Η πολιτισμική διερεύνηση (cultural probes) είναι από τις πιο απλές και
δημοφιλείς τεχνικές για την καταγραφή της συμπεριφοράς που έχουν οι
χρήστες και την έμμεση αποκάλυψη των αναγκών τους. Η πολιτισμική
διερεύνηση βασίζεται στην αποστολή ενός φακέλου με αντικείμενα
καθημερινής χρήσης, τα οποία έχουν απλές οδηγίες για τους χρήστες. Για
παράδειγμα, ένας φάκελος πολιτισμικής διερεύνησης στα τέλη της δεκαετίας
του 1990 συνήθως περιείχε μια φωτογραφική μηχανή μιας χρήσης, καθώς και
την παρότρυνση να βγάλουν φωτογραφία κάποιο αγαπημένο αντικείμενο ή
δραστηριότητα. Εκτός από τη φωτογραφική μηχανή, ένα ακόμη δημοφιλές
αντικείμενο είναι το ημερολόγιο, το οποίο ο χρήστης συμπληρώνει
αναφορικά με τις δραστηριότητές του, όπως εκπομπές στην τηλεόραση και
συναντήσεις με φίλους. Στο τέλος της χρονικής περιόδου, ο φάκελος της
πολιτισμικής διερεύνησης αποστέλλεται στους ερευνητές, οι οποίοι
χρησιμοποιούν τα περιεχόμενα του φακέλου (φωτογραφίες, αυτοκόλλητα
post-it, κτλ.) στον χώρο σχεδίασης ώστε να μπουν καλύτερα στο κόσμο του
χρήστη. Αν και τα περιεχόμενα του συμπληρωμένου φακέλου πολιτισμικής
διερεύνησης δε δείχνουν μονοσήμαντα τις προδιαγραφές, το νόημα βρίσκεται
περισσότερο στην καλύτερη εμβύθιση της ομάδας σχεδίασης στο περιβάλλον
του χρήστη, έτσι ώστε τελικά οι προδιαγραφές που θα καθοριστούν να είναι
συμβατές με το αντίστοιχο πλαίσιο χρήσης του προϊόντος.
</p>
<p>
Εκτός από την τεχνική της πολιτισμικής διερεύνησης (cultural probes) που
μελετήσαμε παραπάνω, άλλη μια τεχνική που είναι απλή, αποτελεσματική,
και δημοφιλής για την κατανόηση των ανθρώπινων αναγκών είναι ο
καθορισμός αντιπροσωπευτικών χρηστών (personas). Η τεχνική αυτή
βασίζεται στην περιγραφή των ιδιοτήτων ενός χρήστη, όπως είναι τα
δημογραφικά, οι προτιμήσεις, και οι συνήθειές του. Οι αντιπροσωπευτικοί
χρήστες που παρουσιάζονται στις personas μπορεί να είναι υπαρκτά
πρόσωπα, αλλά μπορεί να είναι και φανταστικά πρόσωπα, τα οποία ομοίως
ανταποκρίνονται σε κάποιες κατηγορίες χρήστη της εφαρμογής που
αναπτύσσουμε. Οι personas κατασκευάζονται σε συνεργασία με τους τελικούς
χρήστες της εφαρμογής και με δεδομένα που μαζεύονται από ερωτηματολόγια
και συνεντεύξεις. Οι personas χρησιμοποιούνται από την ομάδα ανάπτυξης
σε συνδυασμό με την τεχνική του αφηγηματικού σεναρίου, το οποίο θα δούμε
στην επόμενη ενότητα της κατασκευής πρωτοτύπου χαμηλής πιστότητας. Για
την ακρίβεια, οι personas είναι συνήθως οι πρωταγωνιστές ή σημαντικοί
ρόλοι στα σενάρια που περιγράφουν τη διάδραση ανάμεσα στους χρήστες και
στους υπολογιστές.
</p>
<p>
Πέρα από τις παραπάνω συστηματικές προσεγγίσεις για την κατανόηση των
αναγκών του χρήστη, υπάρχουν και περισσότερο δημιουργικές απόψεις, οι
οποίες βασίζονται στον αυτοσχεδιασμό και στην έμπνευση. Για παράδειγμα,
για αρκετές από της συσκευές διάδρασης της Apple δεν έχει γίνει
συστηματική έρευνα των αναγκών του χρήστη, αλλά έχει χρησιμοποιηθεί η
έμπνευση, η διαίσθηση, και η δημιουργικότητα της ομάδας σχεδίασης και
της διοίκησης. Τόσο ο σχεδιασμός του iPod, όσο και ο σχεδιασμός του
iPhone, έχουν στοιχεία διάδρασης που μέχρι τότε δεν είχαν εμφανιστεί σε
κάποιο άλλο εμπορικό προϊόν, αλλά μπήκαν σε αυτά τα προϊόντα γιατί ο
κατασκευαστής πίστευε ότι αυτό είναι που έχουν ανάγκη οι χρήστες. Είναι
φανερό ότι μια τέτοια προσέγγιση έχει πολύ μεγάλο ρίσκο αποτυχίας, ενώ
απαιτεί και μεγάλα αποθέματα αυτοπεποίθησης, αλλά αν πετύχει, τότε το
αποτέλεσμα είναι ο νικητής να βρίσκεται πολύ μπροστά από τους
ανταγωνιστές, οι οποίοι είναι αναγκασμένοι να επαναπροσδιορίσουν τις
κατηγορίες προϊόντων που προσφέρουν, αφού οι ανάγκες των χρηστών δεν θα
είναι πλέον ίδιες. Είναι χαρακτηριστικό ότι ο αρχικός σχεδιαστής
γραφικών στην εταιρεία Google, ανέφερε ότι ένας από τους λόγους της
παραίτησής του ήταν ότι η κυρίαρχη κουλτούρα τεχνοκρατικής αντίληψης της
εταιρείας είχε φτάσει στο σημείο να κάνουν δοκιμές για το αν το πάχος
γραμμής θα έπρεπε να είναι δύο ή τέσσερα εικονοστοιχεία. Επομένως, εκτός
από την μελέτη των χρηστών, μια ακόμη τεχνική κατανόησης των αναγκών
είναι η διαίσθηση ενός έμπειρου και ταλαντούχου σχεδιαστή.
</p>
<h2 id="ελάχιστο-εφικτό-προϊόν">
Ελάχιστο εφικτό προϊόν
</h2>
<div id="fig:engelbart-mouse" class="fignos">
<figure>
<img src="../images/engelbart-mouse.jpg"
alt="Figure 5: Το αρχικό πρωτότυπο για το ποντίκι είναι ακριβώς το ίδιο μορφολογικά με τις αντίστοιχες συσκευές που παράγονται με μεγάλη επιτυχία πενήντα χρόνια μετά, αν και φυσικά έχουν βελτιωθεί πολλές επιμέρους λειτουργικές ιδιότητές του. Οι δύο τροχοί κύλισης δεν επιτρέπουν την διαγώνια κίνηση, αλλά αυτό δεν είναι μεγάλο πρόβλημα αφού η χρήση του εστιάζεται κυρίως στην επεξεργασία κειμένου. Η συσκευή αυτή είναι σημαντική καινοτομία γιατί διαφέρει σημαντικά από παρόμοιες και επέτρεψε την διεξαγωγή πειραμάτων που απέδειξαν την υπεροχή του έναντι των εναλλακτικών." />
<figcaption aria-hidden="true">
<span>Figure 5:</span> Το αρχικό πρωτότυπο για το ποντίκι είναι ακριβώς
το ίδιο μορφολογικά με τις αντίστοιχες συσκευές που παράγονται με μεγάλη
επιτυχία πενήντα χρόνια μετά, αν και φυσικά έχουν βελτιωθεί πολλές
επιμέρους λειτουργικές ιδιότητές του. Οι δύο τροχοί κύλισης δεν
επιτρέπουν την διαγώνια κίνηση, αλλά αυτό δεν είναι μεγάλο πρόβλημα αφού
η χρήση του εστιάζεται κυρίως στην επεξεργασία κειμένου. Η συσκευή αυτή
είναι σημαντική καινοτομία γιατί διαφέρει σημαντικά από παρόμοιες και
επέτρεψε την διεξαγωγή πειραμάτων που απέδειξαν την υπεροχή του έναντι
των εναλλακτικών.
</figcaption>
</figure>
</div>
<div id="fig:nls-mouse" class="fignos">
<figure>
<img src="../images/nls-mouse.jpg"
alt="Figure 6: Οι χειριστές του NLS μετά από μερικές ώρες εκπαίδευσης μπορούν να χρησιμοποιήσουν το πληκτρολόγιο ακόρντων σε συνδυασμό με το ποντίκι τριών πλήκτρων για να κάνουν επεξεργασία κειμένου και πληκτρολόγηση νέων λέξεων, χωρίς να μετακινήσουν τα χέρια τους στο κεντρικό πληκτρολόγιο. Με αυτόν τον τρόπο, εκτός από την ταχύτητα εκτέλεσης της διεργασίας μειώνεται και η επιβάρυνση των χεριών που είναι σημαντική για όποιον χρησιμοποιεί τέτοια συστήματα μερικές ώρες κάθε μέρα." />
<figcaption aria-hidden="true">
<span>Figure 6:</span> Οι χειριστές του NLS μετά από μερικές ώρες
εκπαίδευσης μπορούν να χρησιμοποιήσουν το πληκτρολόγιο ακόρντων σε
συνδυασμό με το ποντίκι τριών πλήκτρων για να κάνουν επεξεργασία
κειμένου και πληκτρολόγηση νέων λέξεων, χωρίς να μετακινήσουν τα χέρια
τους στο κεντρικό πληκτρολόγιο. Με αυτόν τον τρόπο, εκτός από την
ταχύτητα εκτέλεσης της διεργασίας μειώνεται και η επιβάρυνση των χεριών
που είναι σημαντική για όποιον χρησιμοποιεί τέτοια συστήματα μερικές
ώρες κάθε μέρα.
</figcaption>
</figure>
</div>
<p>
Η ασαφής φύση της διάδρασης, όπως την περιγράψαμε στην προηγούμενη
ενότητα, δεν επιτρέπει σε πολλές περιπτώσεις την διατύπωση προδιαγραφών,
οι οποίες θα υλοποιηθούν σε ένα επόμενο βήμα της κατασκευής, όπως
συνηθίζεται στις επιστήμες των μηχανικών. Αντίθετα, η κατασκευή της
διάδρασης συνήθως βασίζεται σε ένα λειτουργικό υπόδειγμα, το οποίο
παίζει των ρόλο των ρευστών προδιαγραφών. <a href="#fn7"
class="footnote-ref" id="fnref7" role="doc-noteref"><sup>7</sup></a> <a
href="#fn8" class="footnote-ref" id="fnref8"
role="doc-noteref"><sup>8</sup></a>
</p>
<p>
Σε αυτήν την ενότητα περιγράφουμε με περισσότερη λεπτομέρεια τη
διαδικασία, τις τεχνικές και τα εργαλεία για την κατασκευή πρωτοτύπων
διάδρασης με συσκευές χρήστη. Κάθε τεχνική παράγει ένα πρωτότυπο
διαφορετικής πιστότητας και όσο μεγαλύτερη είναι η απαιτούμενη
λειτουργικότητα του πρωτοτύπου τόσο περισσότερο χρόνο θέλουμε για να το
φτιάξουμε ή για να το αλλάξουμε. Επομένως, η επιλογή του αναγκαίου
βαθμού πιστότητας του πρωτοτύπου και ο καθορισμός της κατάλληλης
τεχνικής κατασκευής του είναι πολύ σημαντικές παράμετροι και
περιγράφονται σε αυτήν την ενότητα.
</p>
<p>
Η διαδικασία της κατασκευής της διάδρασης είναι ένας κύκλος επανάληψης
στον οποίο δύσκολα θα προσδιορίσουμε πού αρχίζει και πού τελειώνει.
Ειδικά για τα προϊόντα ευρείας χρήσης, είναι η ίδια η χρήση τους που
επαναπροσδιορίζει τη φύση τους σε έναν αέναο κύκλο. Κάποιος θα μπορούσε
να υποστηρίξει ότι όλα αυτά δεν είναι καθόλου νέα, και ότι όλες οι
παραδοσιακές βιομηχανίες (κτήρια, αυτοκίνητα) σταδιακά μεταλλάσσονται
για να εξυπηρετήσουν τους χρήστες τους. Αυτό είναι αλήθεια, αλλά οι
αλλαγές που συνήθως συμβαίνουν σε όλες τις παραπάνω βιομηχανίες είναι
τόσο σταδιακές χρονικά και τόσο προσθετικές δομικά, που και πάλι
αναδεικνύεται αυτή η ιδιαιτερότητα του προγραμματισμού της διάδρασης ως
προς τη διαδικασία κατασκευής, σε σχέση με τις πολύ συγγενείς του
περιοχές.
</p>
<p>
Συνοπτικά, η κεντρική διαφορά κατασκευής της διάδρασης από άλλες
επιστήμες του μηχανικού είναι ότι τόσο η διαδικασία ανάπτυξης όσο και η
τελική κατασκευή αποτελούν στάδια ενός συνεχώς ανατροφοδοτούμενου
κύκλου. Για παράδειγμα, η δημοφιλής υπηρεσία Google Mail για πολλά
χρόνια είχε την ετικέτα βήτα (beta) ενώ ήταν πλήρως λειτουργική.
Βλέπουμε λοιπόν, ότι στην περίπτωση του λογισμικού, οι <em>επίσημες
τελικές εκδόσεις</em> είναι απλώς προφορικές ή γραπτές δηλώσεις και
συμβάσεις του κατασκευαστή Σε αντίθεση με ένα σπίτι, το οποίο μετά την
παράδοσή του στον χρήστη δέχεται ελάχιστες μετατροπές, ακόμη κι έπειτα
από πολλά χρόνια.
</p>
<div id="fig:office-schematic" class="fignos">
<figure>
<img src="../images/office-schematic.png"
alt="Figure 7: Ίσως το πιο διάσημο πρωτότυπο χαμηλής πιστότητας να είναι το σχεδιάγραμμα της γραφικής επιφάνειας εργασίας που έγινε σε μια χαρτοπετσέτα από τους ερευνητές του Xerox PARC και χρησιμοποιούσε τη μεταφορά του γραφείου για την απεικόνιση των διεπαφών." />
<figcaption aria-hidden="true">
<span>Figure 7:</span> Ίσως το πιο διάσημο πρωτότυπο χαμηλής πιστότητας
να είναι το σχεδιάγραμμα της γραφικής επιφάνειας εργασίας που έγινε σε
μια χαρτοπετσέτα από τους ερευνητές του Xerox PARC και χρησιμοποιούσε τη
μεταφορά του γραφείου για την απεικόνιση των διεπαφών.
</figcaption>
</figure>
</div>
<div id="fig:dynabook-spacewar" class="fignos">
<figure>
<img src="../images/dynabook-spacewar.jpg"
alt="Figure 8: Η βασική εφαρμογή που οδήγησε τον σχεδιασμό του Dynabook ήταν το βιντεοπαιχνίδι Spacewar που εκείνη την εποχή ήταν σημείο αναφοράς για όλους τους ερευνητές που είχαν πρόσβαση σε έναν κεντρικό υπολογιστή. Όπως ακριβώς οι ερευνητές υλοποιούσαν, έπαιζαν και έκαναν μετατροπές στον πηγαίο κώδικα του Spacewar, έτσι και οι χρήστες του Dynabook θα μπορούσαν να έχουν πρόσβαση σε ένα νέο μέσο επικοινωνίας και έκφρασης." />
<figcaption aria-hidden="true">
<span>Figure 8:</span> Η βασική εφαρμογή που οδήγησε τον σχεδιασμό του
Dynabook ήταν το βιντεοπαιχνίδι Spacewar που εκείνη την εποχή ήταν
σημείο αναφοράς για όλους τους ερευνητές που είχαν πρόσβαση σε έναν
κεντρικό υπολογιστή. Όπως ακριβώς οι ερευνητές υλοποιούσαν, έπαιζαν και
έκαναν μετατροπές στον πηγαίο κώδικα του Spacewar, έτσι και οι χρήστες
του Dynabook θα μπορούσαν να έχουν πρόσβαση σε ένα νέο μέσο επικοινωνίας
και έκφρασης.
</figcaption>
</figure>
</div>
<p>
Τα αρχικά προσχέδια είναι και αυτά πολύ χρήσιμα,<a href="#fn9"
class="footnote-ref" id="fnref9" role="doc-noteref"><sup>9</sup></a> για
την καλύτερη κατανόηση της διάδρασης, και κυρίως για την επικοινωνία
μεταξύ των μελών της ομάδας ανάπτυξης. <a href="#fn10"
class="footnote-ref" id="fnref10" role="doc-noteref"><sup>10</sup></a>
<a href="#fn11" class="footnote-ref" id="fnref11"
role="doc-noteref"><sup>11</sup></a> Τα αρχικά προσχέδια συνήθως έχουν
τη μορφή του αφηγηματικού σεναρίου<a href="#fn12" class="footnote-ref"
id="fnref12" role="doc-noteref"><sup>12</sup></a> και των ενδεικτικών
οθονών, αλλά υπάρχουν και άλλες επιλογές, όπως η ιστοριογραφία, το
βίντεο, οι διαδραστικές διαφάνειες, και πολλά άλλα εξειδικευμένα
εργαλεία κατασκευής προσχεδίου για το υπόδειγμα. <a href="#fn13"
class="footnote-ref" id="fnref13" role="doc-noteref"><sup>13</sup></a>
<a href="#fn14" class="footnote-ref" id="fnref14"
role="doc-noteref"><sup>14</sup></a>
</p>
<p>
Υπάρχουν διάφορες τεχνικές κατασκευής πρωτοτύπου ανάλογα με το στάδιο
ανάπτυξης και το είδος ενός νέου προϊόντος. Τα τμήματα έρευνας και
ανάπτυξης μιας εταιρείας εντοπίζουν νέες ανάγκες, κατασκευάζουν
πρωτότυπα, και κάνουν δοκιμές με χρήστες πριν καταλήξουν στο τελικό
προϊόν. Η κατασκευή πρωτοτύπου είναι μια διαδικασία που κάνουν όλες οι
εταιρείες αλλά διαφέρει ανάλογα με το είδος του προϊόντος και την
οργάνωση της εταιρείας. Για παράδειγμα, μια μεγάλη εταιρεία συνήθως έχει
σαφώς ορισμένες διαδικασίες κατασκευής πρωτοτύπων που καθορίζουν τον
αριθμό των πρωτοτύπων που φτιάχνονται για κάθε έκδοση του προϊόντος
καθώς και τις προδιαγραφές του. Αντίθετα, οι μικρές καινοτομικές
εταιρείες χρησιμοποιούν το ίδιο το πρωτότυπο ως προδιαγραφές. Ακόμη,
μπορεί να υπάρχουν διαφορές στα εργαλεία και τα υλικά που
χρησιμοποιούνται για την κατασκευή του πρωτοτύπου ανάλογα με το είδος
του προϊόντος. Για παράδειγμα, στην αυτοκινητοβιομηχανία ξεκινούν με
σχεδιαγράμματα, συνεχίζουν με μοντέλα 3Δ στον υπολογιστή και καταλήγουν
στην κατασκευή απτών πρωτοτύπων. Στην κατασκευή έξυπνων κινητών
τηλεφώνων χρησιμοποιούνται όλες αυτές οι τεχνικές ανάλογα με το στάδιο
ανάπτυξης του προϊόντος. Ειδικά στην περίπτωση της κατασκευής λογισμικού
διάδρασης,<a href="#fn15" class="footnote-ref" id="fnref15"
role="doc-noteref"><sup>15</sup></a> η διάκριση ανάμεσα στο πρωτότυπο
και στο τελικό προϊόν είναι πολλές φορές δυσδιάκριτη, αφού πολλά από τα
πρωτότυπα γίνονται προϊόντα, ενώ τα προϊόντα με τη σειρά τους αποτελούν
πρωτότυπα για την επόμενη έκδοση του προϊόντος.
</p>
<div id="fig:knowledge-navigator" class="fignos">
<figure>
<img src="../images/knowledge-navigator.jpg"
alt="Figure 9: Στα τέλη της δεκαετίας του 1980 η Apple παρουσίασε ένα βίντεο με μια μεγάλη επιτραπέζια συσκευή αφής, η οποία είχε δυνατότητα πολυμέσων, υπερμέσων, καθώς και τηλεδιάσκεψης με βίντεο, τα οποία όμως δεν ήταν τεχνολογικά εφικτά τότε, όμως αυτό δεν εμπόδισε τους σχεδιαστές της διεπαφής να τα φανταστούν, αφού όλη η παρουσίαση ήταν ένα ψηφιακά επεξεργασμένο βίντεο και όχι ένα πραγματικό πρωτότυπο." />
<figcaption aria-hidden="true">
<span>Figure 9:</span> Στα τέλη της δεκαετίας του 1980 η Apple
παρουσίασε ένα βίντεο με μια μεγάλη επιτραπέζια συσκευή αφής, η οποία
είχε δυνατότητα πολυμέσων, υπερμέσων, καθώς και τηλεδιάσκεψης με βίντεο,
τα οποία όμως δεν ήταν τεχνολογικά εφικτά τότε, όμως αυτό δεν εμπόδισε
τους σχεδιαστές της διεπαφής να τα φανταστούν, αφού όλη η παρουσίαση
ήταν ένα ψηφιακά επεξεργασμένο βίντεο και όχι ένα πραγματικό πρωτότυπο.
</figcaption>
</figure>
</div>
<div id="fig:starfire-video" class="fignos">
<figure>
<img src="../images/starfire-video.jpg"
alt="Figure 10: Στις αρχές της δεκαετίας του 1990 η Sun παρουσίασε ένα βίντεο με μια μεγάλη επιτραπέζια συσκευή χειρονομίας, η οποία βασίζεται στην συνεργασία μέσω τηλεδιάσκεψης με βίντεο, όπου η πρωταγωνίστρια εργάζεται από το σπίτι της γιατί έχει κρυολόγημα. Το βίντεο υπόδειγμα χρησιμοποιεί την τεχνική της μπλε οθόνης για να εισάγει τις πρόσθετες ροές βίντεο πάνω στο αρχικό σκηνοθετημένο βίντεο." />
<figcaption aria-hidden="true">
<span>Figure 10:</span> Στις αρχές της δεκαετίας του 1990 η Sun
παρουσίασε ένα βίντεο με μια μεγάλη επιτραπέζια συσκευή χειρονομίας, η
οποία βασίζεται στην συνεργασία μέσω τηλεδιάσκεψης με βίντεο, όπου η
πρωταγωνίστρια εργάζεται από το σπίτι της γιατί έχει κρυολόγημα. Το
βίντεο υπόδειγμα χρησιμοποιεί την τεχνική της μπλε οθόνης για να εισάγει
τις πρόσθετες ροές βίντεο πάνω στο αρχικό σκηνοθετημένο βίντεο.
</figcaption>
</figure>
</div>
<p>
Στόχος της σχεδίασης διαδραστικών συστημάτων είναι η μεγιστοποίηση της
ευχρηστίας τους. Υπάρχει μια σειρά κανόνων σχεδίασης που βασίζονται σε
προηγούμενη θεωρία ή/και εμπειρία και οι οποίοι μπορούν να μας βοηθήσουν
στον καθορισμό εύχρηστων διαδραστικών συστημάτων, συμπεριλαμβανομένων
αφηρημένων βασικών αρχών, οδηγιών και άλλων ζητημάτων σχεδίασης. Οι
σχεδιαστικές οδηγίες είναι συλλογές συμβουλών για τους σχεδιαστές
διεπαφών χρήστη οι οποίες είναι απαραίτητες, προκειμένου να εξασφαλιστεί
ότι το τελικό προϊόν θα είναι φιλικό προς τον χρήστη. Αρκετά βιβλία και
τεχνικές αναφορές περιέχουν μεγάλους καταλόγους από σχεδιαστικές
οδηγίες. Αυτές διαιρούνται σε υποκατηγορίες με πιο εξειδικευμένες
οδηγίες σχεδίασης. Οι περισσότερες έρευνες και προτάσεις που έχουν γίνει
πάνω στις σχεδιαστικές οδηγίες αφορούν τα ‘κλασικά’ συστήματα
υπολογιστών (επιτραπέζιος, κινητός υπολογιστής) που χρησιμοποιούνται σε
ευρεία κλίμακα. Όμως, η ραγδαία ανάπτυξη του κινητού υπολογισμού τα
τελευταία χρόνια, προκάλεσε μια έκρηξη στη ζήτηση αντίστοιχων συσκευών.
</p>
<p>
Η κατασκευή πρωτοτύπων για τον προγραμματισμό της διάδρασης σε συσκευές
πέρα από τον επιτραπέζιο υπολογιστή είναι μια πρόκληση, η οποία είναι
περισσότερο πολύπλοκη από την κατασκευή πρωτοτύπου για άλλες
περιπτώσεις. Για παράδειγμα, η κατασκευή του πρωτοτύπου για μια εφαρμογή
που θα εκτελεστεί σε έναν επιτραπέζιο ΗΥ δεν απαιτεί τίποτα περισσότερο
από τον ίδιο τον επιτραπέζιο ΗΥ ανάπτυξης, γιατί και ο τελικός
προορισμός της εφαρμογής θα είναι σε ένα παρόμοιο υλικό, και η διάδραση
με τον χρήστη θα γίνεται με τις ίδιες συσκευές εισόδου, δηλαδή το
πληκτρολόγιο και το ποντίκι. Το ίδιο ισχύει και για την κατασκευή ενός
πρωτοτύπου για ένα νέο ποντίκι για τον επιτραπέζιο ΗΥ. Με δεδομένη την
εργονομία του χεριού και το πλαίσιο χρήσης του ποντικιού, που είναι η
μετακίνηση του δείκτη στην οθόνη και η επιλογή με ένα κουμπί, ο
σχεδιαστής έχει αρκετά σημεία αναφοράς στα οποία μπορεί να βασιστεί.
</p>
<p>
Αντίθετα, η κατασκευή του πρωτοτύπου για μια συσκευή διάδρασης χρήστη με
κινητό ή διάχυτο ΗΥ είναι μια πρόκληση, γιατί απαιτεί τη συνεργασία
λογισμικού με την κατασκευή ειδικού υλικού διάδρασης με τον χρήστη.
Καθώς ο διάχυτος υπολογισμός θα φέρνει περισσότερες συσκευές χρήστη σε
περισσότερες πτυχές της ζωής μας, αυξάνεται η ανάγκη για κατασκευή (και
αξιολόγηση από τους χρήστες) πρωτοτύπων υψηλής πιστότητας που συνδυάζουν
υλικό με λογισμικό. Για αυτόν τον σκοπό οι σχεδιαστές της διάδρασης
έχουν αναπτύξει μια τεχνική που συνδυάζει ειδικά φτιαγμένο υλικό
διάδρασης με τον χρήστη, με λογισμικό που εκτελείται σε επιτραπέζιο ή
κινητό ΗΥ, για τους οποίους οι προγραμματιστές μπορούν να
χρησιμοποιήσουν τα διαθέσιμα εργαλεία ανάπτυξης. Η τεχνική αυτή δεν
έρχεται να αντικαταστήσει τις τεχνικές κατασκευής πρωτοτύπου χαμηλής
πιστότητας που μελετήσαμε προηγουμένως, αλλά έρχεται να προστεθεί, ως
ένα ακόμη βήμα, στον επαναληπτικό κύκλο του προγραμματισμού της
διάδρασης.
</p>
<p>
Ο σκοπός της κατασκευής πρωτοτύπου υψηλής πιστότητας είναι να το
αξιολογήσουμε με χρήστες σε εργαστηριακό περιβάλλον ή ακόμη και σε
μελέτη στο πεδίο (field research). Τα πρωτότυπα χαμηλής πιστότητας
(π.χ., σενάριο, σχεδιάγραμμα, ενδεικτικές οθόνες) είναι κατάλληλα
περισσότερο για την οπτικοποίηση και επεξεργασία αρχικών ιδεών από τους
σχεδιαστές και τους συνεργάτες τους. Πράγματι, τα πρωτότυπα χαμηλής
πιστότητας είναι χρήσιμα για τη γρήγορη και ανεπίσημη επικοινωνία μεταξύ
των μελών μιας ομάδας σχεδίασης και ανάπτυξης, αφού οι λέξεις δεν είναι
σχεδόν ποτέ αρκετές για να περιγράψουν το φαινόμενο της διάδρασης. Όταν,
όμως, ο σκοπός είναι να κατανοήσουμε καλύτερα και κυρίως να
αξιολογήσουμε ένα πρωτότυπο διάδρασης με χρήστες, τότε θα πρέπει να
έχουμε μεγαλύτερη πιστότητα στη λειτουργία, ώστε να έχουν νόημα και οι
αντιδράσεις των χρηστών που θα καταγραφούν και θα αναλυθούν. Για αυτόν
τον σκοπό, γίνεται η κατασκευή του Buck,<a href="#fn16"
class="footnote-ref" id="fnref16" role="doc-noteref"><sup>16</sup></a>
το οποίο αποτελείται από δύο βασικά τμήματα: 1) το λογισμικό που
εκτελείται σε έναν επιτραπέζιο ΗΥ και 2) το υλικό διάδρασης της συσκευής
με τον χρήστη, το οποίο είναι συνδεδεμένο ενσύρματα με τον επιτραπέζιο
υπολογιστή, ώστε να μεταφέρει σε αυτόν για επεξεργασία την είσοδο από
τον χρήστη.
</p>
<div id="fig:buck" class="fignos">
<figure>
<img src="../images/buck.png"
alt="Figure 11: Στην φάση της μετάβασης από τα αρχικά προσχέδια σε λειτουργικά πρωτότυπα υπάρχει πολύ μεγάλη ασάφεια αναφορικά με το λογισμικό και υλικό ειδικά στις περιπτώσεις που έχουμε νέες συσκευές, όπως ένα έξυπνο κινητό ή άλλες συσκευές διάχυτου υπολογισμού. Το πρωτότυπο υψηλής πιστότητας τύπου Buck γερυφώνει αυτήν την μετάβαση με την δημιουργική επαναχρησιμοποίηση υλικού και λογισμικού που ήδη υπάρχει, ακόμη και αν αυτά δεν θα είναι ίδια στο τελικό προϊόν, αρκεί να είναι αντιπροσωπευτικά της διάδρασης." />
<figcaption aria-hidden="true">
<span>Figure 11:</span> Στην φάση της μετάβασης από τα αρχικά προσχέδια
σε λειτουργικά πρωτότυπα υπάρχει πολύ μεγάλη ασάφεια αναφορικά με το
λογισμικό και υλικό ειδικά στις περιπτώσεις που έχουμε νέες συσκευές,
όπως ένα έξυπνο κινητό ή άλλες συσκευές διάχυτου υπολογισμού. Το
πρωτότυπο υψηλής πιστότητας τύπου Buck γερυφώνει αυτήν την μετάβαση με
την δημιουργική επαναχρησιμοποίηση υλικού και λογισμικού που ήδη
υπάρχει, ακόμη και αν αυτά δεν θα είναι ίδια στο τελικό προϊόν, αρκεί να
είναι αντιπροσωπευτικά της διάδρασης.
</figcaption>
</figure>
</div>
<div id="fig:kodak-hifi" class="fignos">
<figure>
<img src="../images/kodak-hifi.png"
alt="Figure 12: Το πρωτότυπο υψηλής πιστότητας για μια ψηφιακή φωτογραφική μηχανή της Kodak." />
<figcaption aria-hidden="true">
<span>Figure 12:</span> Το πρωτότυπο υψηλής πιστότητας για μια ψηφιακή
φωτογραφική μηχανή της Kodak.
</figcaption>
</figure>
</div>
<p>
Η κατασκευή πρωτοτύπου υψηλής πιστότητας τύπου Buck έχει επίσης
χρησιμοποιηθεί και από άλλες εταιρείες για προϊόντα που συνδυάζουν το
υλικό με το λογισμικό. Για παράδειγμα, η Kodak το χρησιμοποίησε για να
φτιάξει το πρωτότυπο για ψηφιακές κάμερες. Σε αυτήν την περίπτωση εκτός
από την κατασκευή του υλικού διάδρασης με τον χρήστη είχαμε και την
ενσωμάτωση μιας μικρής οθόνης μέσα στο υλικό. Πάντως, το λογισμικό δεν
εκτελείται στην ίδια τη συσκευή, αλλά στον επιτραπέζιο ΗΥ, με τον οποίο
επικοινωνεί μέσω καλωδίου και διεπαφής που φροντίζει για τη μετατροπή
των ενεργειών στη συσκευή του χρήστη σε μορφή κατανοητή από το λογισμικό
του επιτραπέζιου ΗΥ. Και στις δύο περιπτώσεις έχουμε ένα πρωτότυπο
διάδρασης που λίγο μοιάζει με το τελικό προϊόν, όμως εξυπηρετεί τον
σκοπό της αξιολόγησης βασικών λειτουργιών από τους χρήστες. Τέλος,
αξίζει να παρατηρήσουμε ότι ακόμη και στην κατηγορία των πρωτοτύπων
υψηλής πιστότητας υπάρχει μια επιμέρους κλίμακα πιστότητας με κάποια
πρωτότυπα να είναι περισσότερο κοντά στο τελικό προϊόν από κάποια άλλα.
<a href="#fn17" class="footnote-ref" id="fnref17"
role="doc-noteref"><sup>17</sup></a> <a href="#fn18"
class="footnote-ref" id="fnref18"
role="doc-noteref"><sup>18</sup></a>
</p>
<p>
Ο βασικός στόχος της κατασκευής της διάδρασης είναι να αναπτύξει
συστήματα και συσκευές που να ανταποκρίνονται στις ανάγκες των χρηστών
κατά τη διαδικασία επίτευξης των στόχων τους σε ένα δεδομένο πλαίσιο
χρήσης. Για αυτόν τον σκοπό, οι σχεδιαστές συνήθως εξετάσουν παράγοντες
όπως η ευχρηστία και η μέτρησή της.
</p>
<h2 id="επαναλληπτική-αξιολόγηση-με-χρήστες">
Επαναλληπτική αξιολόγηση με χρήστες
</h2>
<p>
Σε αυτό το μέρος θα εξετάσουμε το κρισιμότερο χαρακτηριστικό ενός
διαδραστικού συστήματος, τη χρήση του από την πλευρά του ανθρώπου. Η
κατασκευή της διάδρασης αφορά στη δημιουργία επεμβάσεων σε συχνά
πολύπλοκες καταστάσεις, όπου εμπλέκονται τόσο άνθρωποι όσο και
ετερόκλητες τεχνολογίες, συμπεριλαμβανομένου του λογισμικού για
επιτραπέζιο ΗΥ, του Web, των κινητών, και των διάχυτων συσκευών. Η
πολυπλοκότητα συνήθως σημαίνει ότι κάτι μπορεί να μη γίνει σωστά στην
πρώτη προσπάθεια, αφού η εισαγωγή μιας νέας διάδρασης θα δημιουργήσει
αλλαγές σε ένα ευρύτερο τεχνολογικό και κοινωνικό σύστημα. Συνεπώς,
χρειαζόμαστε επαναληπτικές διαδικασίες και πρωτότυπα για δοκιμή και
αξιολόγηση. Η θεωρία (π.χ., οι δυνατότητες του ανθρώπου και οι ιδιότητες
των συσκευών) και τα μοντέλα από τη βιβλιογραφία (π.χ., κανόνες και
πρότυπα σχεδίασης) μπορούν να βοηθήσουν παρέχοντας ένα καλό σημείο
εκκίνησης, αλλά η σχεδίαση δε θα είναι ολοκληρωμένη αν δε γίνει και
αξιολόγηση, η οποία είναι το αντικείμενο αυτής της ενότητας.
</p>
<div id="fig:nls-floor" class="fignos">
<figure>
<img src="../images/nls-floor.jpg"
alt="Figure 13: Μετά την εφεύρεση του λογισμικού και του υλικού διάδρασης η ομάδα του NLS ασχολήθηκε με την οργάνωση της εργονομίας και του χώρου εργασίας, έτσι ώστε να διευκολύνεται η επαύξηση της συλογικής νοημοσύνης. Για αυτόν τον σκοπό δοκίμασαν διάφορα είδη θέσης εργασίας όπως το κάθισμα στο πάτωμα, καθώς και ανοιχτούς χώρους εργασίας, όπου οι άνθρωποι συνεργάζονται μεταξύ τους και μέσω της επαύξησης των υπολογιστών." />
<figcaption aria-hidden="true">
<span>Figure 13:</span> Μετά την εφεύρεση του λογισμικού και του υλικού
διάδρασης η ομάδα του NLS ασχολήθηκε με την οργάνωση της εργονομίας και
του χώρου εργασίας, έτσι ώστε να διευκολύνεται η επαύξηση της συλογικής
νοημοσύνης. Για αυτόν τον σκοπό δοκίμασαν διάφορα είδη θέσης εργασίας
όπως το κάθισμα στο πάτωμα, καθώς και ανοιχτούς χώρους εργασίας, όπου οι
άνθρωποι συνεργάζονται μεταξύ τους και μέσω της επαύξησης των
υπολογιστών.
</figcaption>
</figure>
</div>
<div id="fig:nls-desk" class="fignos">
<figure>
<img src="../images/nls-desk.jpg"
alt="Figure 14: Η πολύωρη παραμονή σε έναν σταθμό εργασίας έχει αρνητικές επιπτώσεις στον άνθρωπο, που μπορούν να αμβλυνθούν με έναν πιο εργονομικό σχεδιασμό των συσκευών αλλά και του λογισμικού. Το σύστημα NLS βασίζεται σε ειδικά ολοκληρωμένο με τον σταθμό εργασίας κάθισμα, καθώς και σε αποδοτική διάδραση για εκπαιδευμένο χρήστη, οπότε όλες αυτές οι παράμετροι θα πρέπει να αξιολογηθούν συνδυαστικά μαζί με την κατασκευή του λογισμικού διάδρασης." />
<figcaption aria-hidden="true">
<span>Figure 14:</span> Η πολύωρη παραμονή σε έναν σταθμό εργασίας έχει
αρνητικές επιπτώσεις στον άνθρωπο, που μπορούν να αμβλυνθούν με έναν πιο
εργονομικό σχεδιασμό των συσκευών αλλά και του λογισμικού. Το σύστημα
NLS βασίζεται σε ειδικά ολοκληρωμένο με τον σταθμό εργασίας κάθισμα,
καθώς και σε αποδοτική διάδραση για εκπαιδευμένο χρήστη, οπότε όλες
αυτές οι παράμετροι θα πρέπει να αξιολογηθούν συνδυαστικά μαζί με την
κατασκευή του λογισμικού διάδρασης.
</figcaption>
</figure>
</div>
<p>
Το τμήμα αυτό είναι ένα από τα σημαντικότερα από πρακτικής άποψης, καθώς
δίνει συγκεκριμένες κατευθύνσεις για το πώς τελικά αξιολογείται
συστηματικά ένα προϊόν προγραμματισμού της διάδρασης που απευθύνεται σε
ανθρώπους. Το πρώτο και σημαντικότερο βήμα στην αξιολόγηση με χρήστες
-με την προϋπόθεση ότι έχουμε ήδη ένα λειτουργικό πρωτότυπο υψηλής
πιστότητας- είναι η πιλοτική δοκιμή. Επίσης, οι κανόνες σχεδίασης
μπορούν να χρησιμοποιηθούν από ειδικούς, εκτός από τη δημιουργία
πρωτοτύπου, στην αξιολόγηση ενός συστήματος διάδρασης και στη βελτίωσή
του. Ακόμη, υπάρχουν οι πειραματικές και εργαστηριακές μεθοδολογίες
αξιολόγησης διαδραστικών εφαρμογών. Ιδιαίτερο ενδιαφέρον παρουσιάζουν οι
μέθοδοι αξιολόγησης στο πεδίο, καθώς χρησιμοποιούνται ευρύτατα από
ερευνητές και επαγγελματίες του χώρου. Τέλος, σε κάθε περίπτωση
αξιολόγησης, το πιο σημαντικό είναι να συλλέγουμε δεδομένα διαφορετικού
είδους (π.χ., φυσιομετρικά, συμπεριφοράς, απόψεις), καθώς και να
γίνονται επαναληπτικές πιλοτικές αξιολογήσεις με λίγους χρήστες, πριν
προχωρήσουμε στην τελική αξιολόγηση με περισσότερους χρήστες. <a
href="#fn19" class="footnote-ref" id="fnref19"
role="doc-noteref"><sup>19</sup></a> <a href="#fn20"
class="footnote-ref" id="fnref20"
role="doc-noteref"><sup>20</sup></a>.
</p>
<p>
Η αξιολόγηση της διάδρασης με μια μικρή ομάδα χρηστών είναι η πιο
δημοφιλής τεχνική αξιολόγησης. Κατά τη φάση της ανάπτυξης, ακόμη και
πέντε χρήστες είναι αρκετοί για να γίνει μια αξιολόγηση της διάδρασης.
Ειδικά στα πρώτα στάδια της ανάπτυξης, όταν η ομάδα κατασκευής προσπαθεί
να κατανοήσει τις ανάγκες των χρηστών και τους τρόπους που μια νέα
διάδραση επηρεάζει τις δραστηριότητές τους, η έμφαση της αξιολόγησης
βρίσκεται περισσότερο στις ποιοτικές διαστάσεις της, παρά στις
ποσοτικές. Σε αυτές τις περιπτώσεις, ο μικρός αριθμός χρηστών
συνοδεύεται και από περισσότερα ερωτήματα που έχουμε και θέλουμε να
εξερευνήσουμε με τη συμμετοχή τους. Έτσι, η συλλογή των δεδομένων
βασίζεται περισσότερο στην παρατήρηση και τις ημιδομημένες συνεντεύξεις
με τους χρήστες.
</p>
<p>
Όταν βρισκόμαστε στα τελικά στάδια της ανάπτυξης, ή όταν κάνουμε μόνο
μικρές μετατροπές σε ένα σύστημα διάδρασης που υπάρχει ήδη, τότε είναι
περισσότερο σκόπιμο να χρησιμοποιήσουμε ένα εργαστηριακό πείραμα ή ακόμη
και μια μελέτη στο πεδίο με περισσότερους χρήστες. Σε αυτές τις
περιπτώσεις, εκτός από περισσότερους χρήστες (τουλάχιστον είκοσι), θα
έχουμε και περισσότερο συγκεκριμένα ζητήματα και εναλλακτικές σχεδιάσεις
για τις οποίες θα θέλουμε να εντοπίσουμε με μεγάλη ακρίβεια τις
διαφορές. Αντίστοιχα, για τη συλλογή δεδομένων στην αξιολόγηση με μεγάλο
αριθμό χρηστών ή με μεγάλο αριθμό διαδράσεων, είναι σκόπιμο να έχουμε
περισσότερα είδη δεδομένων. Εκτός από τη βασική παρατήρηση των χρηστών
που εκτελούν διεργασίες με ένα σύστημα διάδρασης μπορούμε να συλλέξουμε
δεδομένα αυτόματα, καταγράφοντας τις λεπτομέρειες των διαδράσεων ή των
βιομετρικών στοιχείων (π.χ., παρακολούθηση της ίριδας του ματιού,
καταγραφή του σφυγμού) σε αρχεία στον υπολογιστή, καθώς και να έχουμε
δομημένα ερωτηματολόγια. <a href="#fn21" class="footnote-ref"
id="fnref21" role="doc-noteref"><sup>21</sup></a> <a href="#fn22"
class="footnote-ref" id="fnref22"
role="doc-noteref"><sup>22</sup></a>.
</p>
<div id="fig:usability-observation" class="fignos">
<figure>
<img src="../images/usability-observation.png"
alt="Figure 15: Η παρατήρηση της δραστηριότητας του χρήστη κατά τη διάδραση με τον υπολογιστή είναι η πιο δημοφιλής και απλή τεχνική αξιολόγησης μιας νέας εφαρμογής ή συσκευής. Για μια νέα συσκευή εισόδου ο χρήστης εκτελεί τυπικές διεργασίες σε διαθέσιμο λογισμικό ή ακόμη καλύτερα σε ειδικό λογισμικό, το οποίο καταγράφει με λεπτομέρεια τις συμπεριφορές." />
<figcaption aria-hidden="true">
<span>Figure 15:</span> Η παρατήρηση της δραστηριότητας του χρήστη κατά
τη διάδραση με τον υπολογιστή είναι η πιο δημοφιλής και απλή τεχνική
αξιολόγησης μιας νέας εφαρμογής ή συσκευής. Για μια νέα συσκευή εισόδου
ο χρήστης εκτελεί τυπικές διεργασίες σε διαθέσιμο λογισμικό ή ακόμη
καλύτερα σε ειδικό λογισμικό, το οποίο καταγράφει με λεπτομέρεια τις
συμπεριφορές.
</figcaption>
</figure>
</div>
<div id="fig:mouse-test-software" class="fignos">
<figure>
<img src="../images/mouse-test-software.png"
alt="Figure 16: Οι σχεδιαστές νέων συσκευών διάδρασης αναπτύσσουν ειδικό λογισμικό προσομοίωσης των βασικών διεργασιών που θέλουν να επιτελεί η νέα συσκευή και το χρησιμοποιούν για να αξιολογήσουν με τη συμμετοχή των χρηστών εναλλακτικές λύσεις. Για το ποντίκι οι δοκιμές με χρήστες αξιολογούν την επιτυχία και τον χρόνο εντοπισμού στόχων και μετακίνησης αντικειμένων και συγκρίνουν διαφορετικές σχεδιάσεις του υλικού και ρυθμίσεις του λογισμικού." />
<figcaption aria-hidden="true">
<span>Figure 16:</span> Οι σχεδιαστές νέων συσκευών διάδρασης
αναπτύσσουν ειδικό λογισμικό προσομοίωσης των βασικών διεργασιών που
θέλουν να επιτελεί η νέα συσκευή και το χρησιμοποιούν για να
αξιολογήσουν με τη συμμετοχή των χρηστών εναλλακτικές λύσεις. Για το
ποντίκι οι δοκιμές με χρήστες αξιολογούν την επιτυχία και τον χρόνο
εντοπισμού στόχων και μετακίνησης αντικειμένων και συγκρίνουν
διαφορετικές σχεδιάσεις του υλικού και ρυθμίσεις του λογισμικού.
</figcaption>
</figure>
</div>
<p>
Υπάρχουν κάποιες περιπτώσεις στην αξιολόγηση της διάδρασης, όπου ο
αριθμός των χρηστών δεν είναι η σημαντικότερη παράμετρος. Για
παράδειγμα, στην αρχική αξιολόγηση της συσκευής εισόδου ‘ποντίκι’ οι
ερευνητές είχαν μόνο πέντε χρήστες και παρά τον μικρό (σχετικά) αριθμό
τους κατέληξαν σε ισχυρά συμπεράσματα αναφορικά με τη συγκριτική απόδοση
των συσκευών εισόδου, που δεν έχουν αλλάξει πολλές δεκαετίες μετά. Αντί
για τον αριθμό των χρηστών, αυτό που έχει σημασία είναι ο αριθμός των
διαδράσεων που θα αναλύσουμε για να καταλήξουμε σε συμπεράσματα. Στην
περίπτωση της αξιολόγησης της συσκευής εισόδου ‘ποντίκι’, οι ερευνητές
έκαναν πολλές προκαταρκτικές δοκιμές με τους χρήστες μέχρι να
διαπιστώσουν ότι η απόδοση τους δεν αλλάζει, και τότε μόνο έκαναν
συλλογή ακόμη περισσότερων διαδράσεων, αρκετών για οδηγηθούν σε ασφαλή
συμπεράσματα. Το συμπέρασμα είναι ότι για τον καθορισμό του αριθμού των
χρηστών θα πρέπει πρώτα να κάνουμε έναν διαχωρισμό: αν μας ενδιαφέρει η
άποψή τους ή μόνο η απόδοσή τους.
</p>
<p>
Σε αυτήν την ενότητα μελετήσαμε τις μεθόδους της σχεδίασης της διάδρασης
ανθρώπου και υπολογιστή, οι οποίες από μόνες τους δεν μπορούν να
εγγυηθούν την ποιότητα του αποτελέσματος. Ένα σημαντικό συμπέρασμα που
προκύπτει από τα πολλά ιστορικά παραδείγματα είναι ότι μόνο εκ του
αποτελέσματος γίνεται κατανοητό γιατί κάποιες σχεδιάσεις είναι καλύτερες
από άλλες. Ταυτόχρονα, παραμένει πάντα δύσκολο να προβλέψουμε και να
σχεδιάσουμε με σιγουριά εκείνες τις μελλοντικές διαδράσεις ανθρώπων και
υπολογιστών που είναι περισσότερο αποτελεσματικές. Αν και ο στόχος θα
είναι πάντα φευγαλέος, υπάρχουν θεωρίες, τεχνικές, μοτίβα, τεχνολογίες
και μέθοδοι που αργά ή γρήγορα μας δίνουν σταδιακά καλύτερες λύσεις. Σε
κάθε περίπτωση, είναι σκόπιμο να ξέρουμε τι έχουν δοκιμάσει οι
σχεδιαστές της διάδρασης στο παρελθόν και γιατί (α)πέτυχε.
</p>
<h2 id="η-περίπτωση-της-συσκευής-εισόδου-ποντίκι">
Η περίπτωση της συσκευής εισόδου ποντίκι
</h2>
<p>
Αν και σήμερα η χρήση της συσκευής εισόδου ‘ποντίκι’ σε συνδυασμό με τη
γραφική επιφάνεια εργασίας και τις αντίστοιχες εφαρμογές γραφείου και
παραγωγικότητας φαίνεται προφανής επιλογή χωρίς εναλλακτικές, αυτό δεν
ήταν αυτονόητο μερικές δεκαετίες πριν. Στις αρχές της δεκαετίας του
1970, οι ερευνητές είχαν στη διάθεσή τους πολλές διαφορετικές συσκευές
εισόδου για τον ίδιο σκοπό, δηλαδή την εργασία με εφαρμογές επεξεργασίας
κειμένου σε έναν επιτραπέζιο υπολογιστή. Αν και η γραφική επιφάνεια
εργασίας δεν ήταν ακόμη διαθέσιμη με την πλήρη μορφή της, η
λειτουργικότητα των εφαρμογών επέτρεπε πολλές από τις διεργασίες που
υποστηρίζει ένας σύγχρονος επιτραπέζιος υπολογιστής, όπως είναι η
επιλογή μιας λέξης ή πρότασης και η αλλαγή ή η μετακίνησή της. Ο αριθμός
των κουμπιών σε ένα ποντίκι δεν είναι από μόνος του ικανός να καθορίσει
την αποτελεσματικότητά του, αν δεν γνωρίζουμε τις ανάγκες και τις
διεργασίες του χρήστη. Έτσι, το ποντίκι με ένα κουμπί είναι ιδιαιτέρως
κατάλληλο για αρχάριους χρήστες, καθώς δεν επιτρέπει το λάθος, αφού
υπάρχει μόνο μία λειτουργία.<a href="#fn23" class="footnote-ref"
id="fnref23" role="doc-noteref"><sup>23</sup></a>
</p>
<p>
Το πρώτο πράγμα που πρέπει να οριστεί με μεγάλη ακρίβεια σε ένα πείραμα
συγκριτικής αξιολόγησης εναλλακτικών συσκευών εισόδου, είναι ο στόχος
και οι αντίστοιχες μετρικές και διεργασίες χρήστη που θα μπορούσαν να
επιβεβαιώσουν τον βαθμό επιτυχίας του στόχου. Στην περίπτωση των
συσκευών εισόδου, για τη διευκόλυνση της επεξεργασίας κειμένου, βλέπουμε
ότι ανάμεσα στις πολλές λειτουργίες που εκτελεί ένας χρήστης υπάρχουν
κάποιες που ξεχωρίζουν, γιατί είναι πολύ συχνές και πολύ απλές, και
αυτές είναι η επιλογή αντικειμένων (target acquisition) στην οθόνη καθώς
και η μετακίνησή τους σε μια άλλη θέση (object docking). Με δεδομένο ότι
η εφαρμογή επεξεργασίας κειμένου εκτελείται σε ένα περιβάλλον γραφείου
με σκοπό την αύξηση της παραγωγικότητας, μπορούμε να ορίσουμε ως
αντιπροσωπευτικές μετρικές τον χρόνο που χρειάζεται ο χρήστης για να
πραγματοποιήσει τις παραπάνω βασικές διεργασίες, καθώς και τα λάθη που
κάνει. Στη συνέχεια, οι ερευνητές δοκιμάζουν τις εναλλακτικές λύσεις με
τους χρήστες, συλλέγουν τα δεδομένα μέσω παρατήρησης, και κυρίως μέσω
των αρχείων διάδρασης του λογισμικού προσομοίωσης, και δημιουργούν
γραφήματα για να τα συγκρίνουν.
</p>
<div id="fig:apple-mouse" class="fignos">
<figure>
<img src="../images/apple-mouse.jpg"
alt="Figure 17: Η Apple σκόπιμα έβαλε μόνο ένα κουμπί στο ποντίκι που συνόδευε τον πρώτο δικό της εμπορικά επιτυχημένο επιτραπέζιο υπολογιστή με γραφική επιφάνεια εργασίας. Με αυτόν τον τρόπο, αν και μείωνε τις δυνατότητες της συσκευής εισόδου, την έκανε πιο απλή και μηδένιζε την πιθανότητα να πατήσει λάθος κουμπί ο αρχάριος σε γραφικά περιβάλλοντα χρήστης." />
<figcaption aria-hidden="true">
<span>Figure 17:</span> Η Apple σκόπιμα έβαλε μόνο ένα κουμπί στο
ποντίκι που συνόδευε τον πρώτο δικό της εμπορικά επιτυχημένο επιτραπέζιο
υπολογιστή με γραφική επιφάνεια εργασίας. Με αυτόν τον τρόπο, αν και
μείωνε τις δυνατότητες της συσκευής εισόδου, την έκανε πιο απλή και
μηδένιζε την πιθανότητα να πατήσει λάθος κουμπί ο αρχάριος σε γραφικά
περιβάλλοντα χρήστης.
</figcaption>
</figure>
</div>
<div id="fig:input-comparison" class="fignos">
<figure>
<img src="../images/input-comparison.png"
alt="Figure 18: Η συσκευή εισόδου ‘ποντίκι’ αρχικά δεν είχε κάποιο προφανές πλεονέκτημα σε σχέση με παρόμοιες συσκευές εισόδου όπως ο μοχλός και τα πλήκτρα κατεύθυνσης που ήταν ήδη διαθέσιμα στην αγορά και οικεία στους χρήστες. Έπρεπε να γίνουν συγκριτικές δοκιμές απόδοσης για να διαπιστωθεί ποια ήταν τελικά περισσότερο κατάλληλη για την επιλογή κειμένου στην οθόνη, που ήταν η βασική ανάγκη τότε." />
<figcaption aria-hidden="true">
<span>Figure 18:</span> Η συσκευή εισόδου ‘ποντίκι’ αρχικά δεν είχε
κάποιο προφανές πλεονέκτημα σε σχέση με παρόμοιες συσκευές εισόδου όπως
ο μοχλός και τα πλήκτρα κατεύθυνσης που ήταν ήδη διαθέσιμα στην αγορά
και οικεία στους χρήστες. Έπρεπε να γίνουν συγκριτικές δοκιμές απόδοσης
για να διαπιστωθεί ποια ήταν τελικά περισσότερο κατάλληλη για την
επιλογή κειμένου στην οθόνη, που ήταν η βασική ανάγκη τότε.
</figcaption>
</figure>
</div>
<p>
Από την πλευρά της πειραματικής μεθοδολογίας, αυτό που κάνει τη μελέτη
των συσκευών εισόδου ιδιαίτερα ενδιαφέρουσα είναι η επιλογή των χρηστών
και ειδικά ο αριθμός τους. Οι ερευνητές διάλεξαν ως χρήστες τις
γραμματείς που εργάζονταν στο εργαστήριό τους και δικαιολόγησαν την
επιλογή τους με δεδομένο ότι οι διεργασίες που τους έδωσαν, όπως η
επεξεργασία κειμένου, είχαν να κάνουν με δουλειά γραφείου, επομένως ήταν
εντός του πλαισίου εργασίας τους. Η εύκολη πρόσβαση στους χρήστες είναι
σίγουρα μια σημαντική παράμετρος, ειδικά όταν έχουμε να κατασκευάσουμε
επαναληπτικά μια νέα διάδραση, αλλά αυτό που έχει τη μεγαλύτερη σημασία
είναι ο καθορισμός του πλήθους των χρηστών. Για αυτήν την παράμετρο, οι
ερευνητές της συσκευής εισόδου ‘ποντίκι’ διάλεξαν μόνο πέντε χρήστες. Αν
και σε πρώτη ανάγνωση ο αριθμός φαίνεται μικρός για οποιαδήποτε
στατιστική ανάλυση, με μια προσεκτικότερη ματιά διαπιστώνουμε ότι το
αντικείμενο ανάλυσης δεν ήταν οι πέντε χρήστες, αλλά οι διεργασίες που
έκαναν με τις εναλλακτικές συσκευές εισόδου. Οι διεργασίες που έπρεπε να
εκτελεστούν από τους πέντε χρήστες του πειράματος ήταν εκατοντάδες και
πάνω σε αυτά τα δεδομένα οι ερευνητές αιτιολόγησαν τα συμπεράσματά τους.
</p>
<p>
Τα αποτελέσματα της συγκριτικής μελέτης των εναλλακτικών συσκευών
εισόδου (έμμεσης διάδρασης) για τη μετακίνηση του δείκτη στην οθόνη<a
href="#fn24" class="footnote-ref" id="fnref24"
role="doc-noteref"><sup>24</sup></a> έδειξαν πολλά περισσότερα από το
γεγονός ότι το ποντίκι ήταν η πιο γρήγορη, ακριβής και εργονομική
συσκευή για πολύωρη χρήση.<a href="#fn25" class="footnote-ref"
id="fnref25" role="doc-noteref"><sup>25</sup></a> Ανάλογα με τον κάθε
χρήστη, οι ερευνητές διαπίστωσαν ότι από τη στιγμή που μπορεί να
θεωρηθεί έμπειρος -πράγμα που πετύχαιναν με τις πολλές επαναλήψεις των
τυπικών διεργασιών- η απόδοση της συσκευής εισόδου ‘ποντίκι’ σχετιζόταν
με τις δυνατότητες του χρήστη να συντονίζει το χέρι με την όρασή του.
Αυτή η διαπίστωση είναι πολύ σημαντική, καθώς καθορίζει ότι υπάρχει ένα
άνω φράγμα στις επιδόσεις που μπορούμε να πετύχουμε με τη συσκευή
εισόδου ‘ποντίκι’, το οποίο δεν εξαρτάται τόσο από τις επιμέρους
ιδιότητες της συσκευής εισόδου, αλλά από τις ιδιότητες του ανθρώπινου
καναλιού επικοινωνίας που συνδέει το χέρι με τον εγκέφαλο και τα μάτια.
Η πληροφορία αυτή είναι πολύ σημαντική, επειδή όταν γνωρίζουμε τα
ανθρώπινα όρια και τις ιδιότητες μιας νέας συσκευής εισόδου μπορούμε να
αξιολογήσουμε νέες συσκευές εισόδου με στρατηγικό τρόπο.<a href="#fn26"
class="footnote-ref" id="fnref26" role="doc-noteref"><sup>26</sup></a>
Στην πράξη βέβαια, οι παραπάνω γνώσεις έχουν φανεί περισσότερο χρήσιμες
όταν έχουμε ήδη έτοιμες κάποιες συσκευές εισόδου, παρά όταν προσπαθούμε
να σχεδιάσουμε κάποια εντελώς νέα, όπως στην περίπτωση του iPod click
wheel.
</p>
<h2 id="η-περίπτωση-των-microsoft-windows">
Η περίπτωση των Microsoft Windows
</h2>
<p>
Η επιφάνεια εργασίας του επιτραπέζιου υπολογιστή είναι ένα δημοφιλές και
ευέλικτο σύστημα που πέρασε από πολλούς κύκλους ανάπτυξης και
προσαρμογής, τόσο κατά τα πρώτα στάδια δημιουργίας του όσο και κατά τη
διάδοσή του. Η επιφάνεια εργασίας είναι μια πολύ ενδιαφέρουσα μελέτη
περίπτωσης γιατί η εξέλιξή της ήταν σχετικά αργή, σε ένα διάστημα
περισσότερων από σαράντα χρόνων. Σίγουρα η επιφάνεια εργασίας δεν έγινε
τόσο δημοφιλής -ούτε χρονικά ούτε σε κλίμακα- όσο η διεπαφή και η
διάδραση με τον κινητό υπολογισμό. Από την άλλη πλευρά όμως, ο σταδιακός
και διαχρονικός μετασχηματισμός της επιφάνειας εργασίας παρουσιάζει
ενδιαφέρουσες διακυμάνσεις και ομοιότητες ανάμεσα σε ανταγωνιστικά
εμπορικά προϊόντα, τα οποία μπορούν να μας δώσουν πολλά μαθήματα σχετικά
με τον κύκλο της ανθρωποκεντρικής σχεδίασης.
</p>
<div id="fig:windows95" class="fignos">
<figure>
<img src="../images/windows95.jpg"
alt="Figure 19: Τα Windows95 ήταν μια πολύ επιτυχημένη προσπάθεια που βασίστηκε στην ευρύτατη προβολή, στην οικονομική τιμή, στην ευελιξία εγκατάστασης σε διαφορετικό υλικό αλλά και στην εύκολη ενσωμάτωση υλικού από άλλους κατασκευαστές. Ήταν η πρώτη έκδοση με το κουμπί εκκίνησης και ένα πλήρες παραθυρικό περιβάλλον το οποίο περιλάμβανε και την μπάρα ανοικτών εφαρμογών." />
<figcaption aria-hidden="true">
<span>Figure 19:</span> Τα Windows95 ήταν μια πολύ επιτυχημένη
προσπάθεια που βασίστηκε στην ευρύτατη προβολή, στην οικονομική τιμή,
στην ευελιξία εγκατάστασης σε διαφορετικό υλικό αλλά και στην εύκολη
ενσωμάτωση υλικού από άλλους κατασκευαστές. Ήταν η πρώτη έκδοση με το
κουμπί εκκίνησης και ένα πλήρες παραθυρικό περιβάλλον το οποίο
περιλάμβανε και την μπάρα ανοικτών εφαρμογών.
</figcaption>
</figure>
</div>
<div id="fig:windows8" class="fignos">
<figure>
<img src="../images/windows8.png"
alt="Figure 20: Τα Windows8 προσφέρουν μια διεπαφή με τον χρήστη που εμφανισιακά και λειτουργικά είναι δανεισμένη από τις κινητές συσκευές, αφού έχουμε μεγάλα ζωντανά εικονίδια και χειρονομίες, δηλαδή έχουμε μοτίβα διάδρασης που συναντάμε περισσότερο στον κινητό παρά στον επιτραπέζιο υπολογισμό, αφού ο στόχος είναι να δημιουργηθεί μια ενιαία εμπειρία χρήσης ανάμεσα σε πολλές συσκευές διάδρασης. Επιπλέον, για πρώτη φορά από τα Windows 95, δεν έχουν το κουμπί Start." />
<figcaption aria-hidden="true">
<span>Figure 20:</span> Τα Windows8 προσφέρουν μια διεπαφή με τον χρήστη
που εμφανισιακά και λειτουργικά είναι δανεισμένη από τις κινητές
συσκευές, αφού έχουμε μεγάλα ζωντανά εικονίδια και χειρονομίες, δηλαδή
έχουμε μοτίβα διάδρασης που συναντάμε περισσότερο στον κινητό παρά στον
επιτραπέζιο υπολογισμό, αφού ο στόχος είναι να δημιουργηθεί μια ενιαία
εμπειρία χρήσης ανάμεσα σε πολλές συσκευές διάδρασης. Επιπλέον, για
πρώτη φορά από τα Windows 95, δεν έχουν το κουμπί Start.
</figcaption>
</figure>
</div>
<p>
Τα Microsoft Windows είναι σίγουρα το πιο δημοφιλές λειτουργικό σύστημα
με επιφάνεια εργασίας για επιτραπέζιους υπολογιστές και παρουσιάζει
ιδιαίτερο ενδιαφέρον ως μελέτη περίπτωσης γιατί η εξέλιξή του ήταν
σταδιακή, πράγμα που μας επιτρέπει να βλέπουμε πιο καθαρά τα επιμέρους
στάδια και να τα ερμηνεύουμε, αφού πρώτα τα συνδέσουμε με άλλες σχετικές
εξελίξεις. Επειδή η αποδοχή του βασικού λειτουργικού συστήματος
Microsoft Disk Operating System (MSDOS) ήταν πολύ μεγάλη, η πρώτη έκδοση
του γραφικού περιβάλλοντος ήταν βασισμένη σε αυτό και δεν είχε πολλές
από τις βασικές λειτουργίες της διάδρασης με τη γραφική επιφάνεια
εργασίας που είχαν ήδη εμφανιστεί σε αντίστοιχα προϊόντα από τον
ανταγωνισμό, όπως ήταν το MacOS. Βλέπουμε πως ο κατασκευαστής της
διάδρασης σε ορισμένες περιπτώσεις μπορεί να αγνοήσει εφικτές και
χρήσιμες δυνατότητες της διάδρασης, προκειμένου να δώσει βάρος σε παλιές
εφαρμογές, απλά και μόνο επειδή οι χρήστες τις έχουν συνηθίσει ή επειδή
οι αντίστοιχοι κατασκευαστές εκείνων των εφαρμογών δεν είναι έτοιμοι να
περάσουν στην επόμενη φάση. Με άλλα λόγια, βλέπουμε για μια ακόμη φορά
ότι ο τεχνολογικός ντετερμινισμός δεν είναι αρκετός για να σπρώξει
μπροστά την ανάπτυξη, αφού υπάρχει και ο ανθρώπινος και ο κοινωνικός
παράγοντας που είναι εξίσου σημαντικοί.
</p>
<p>
Στα μέσα της δεκαετίας του 1990 οι τεχνολογικές συνθήκες έχουν ωριμάσει
τόσο, ώστε μια μεγάλη μερίδα από τους χρήστες λειτουργικών συστημάτων να
έχει αποκτήσει ή να έχει πρόσβαση σε γρηγορότερους επεξεργαστές και σε
ξεχωριστές κάρτες γραφικών. Ταυτόχρονα, η αγορά των οικιακών υπολογιστών
έχει διευρυνθεί αρκετά και καλύπτει πολλές επιμέρους ανθρώπινες
δραστηριότητες. Οπότε, οι κατασκευαστές υλικού έχουν αρχίσει να
διαθέτουν εξειδικευμένο εξοπλισμό που συνδέεται με τον υπολογιστή για να
διευκολύνει τις διεργασίες των χρηστών, όπως μουσική, παιχνίδια,
σχεδίαση, κτλ. Το παραπάνω πλαίσιο δημιουργεί τις ιδανικές συνθήκες για
την εισαγωγή των Windows95,<a href="#fn27"
class="footnote-ref" id="fnref27" role="doc-noteref"><sup>27</sup></a>
τα οποία έχουν πλέον μια πλήρη γραφική επιφάνεια εργασίας και
υποστηρίζουν την εύκολη προσθήκη νέων προγραμμάτων και επιπλέον υλικού.
Η αποδοχή των Windows95 από την αγορά μπορεί να συγκριθεί μόνο με αυτή
των WindowsXP σχεδόν δέκα χρόνια μετά, ενώ η μεγάλη ομοιότητά τους, τόσο
με το αρχικό Macintosh OS, όσο και με το Xerox Star, αποτελεί την
απόδειξη ότι από μόνη της η ποιότητα της διάδρασης δεν είναι αρκετή για
να καθορίσει την τύχη ενός προϊόντος στην ευρύτερη αγορά, αλλά
απαιτείται και μια καλύτερη κατανόηση των αναγκών των επιμέρους ομάδων
χρηστών. Βλέπουμε ότι ο προγραμματισμός της διάδρασης δεν βασίζεται μόνο
στη σωστή κατασκευή της διάδρασης αλλά και στη σωστή κατανόηση των
αναγκών των χρηστών.
</p>
<p>
Όπως είδαμε στα παραπάνω, η κατανόηση και η προσαρμογή στις ανάγκες των
χρηστών είναι σημαντική συνθήκη για την επιτυχία της διάδρασης, αρκεί
βέβαια η διάδραση να είναι εξίσου καλά προσαρμοσμένη στη συσκευή του
χρήστη. Αν και η Microsoft διατηρεί το προβάδισμα στα λειτουργικά
συστήματα του επιτραπέζιου υπολογιστή, η δεκαετία του 2010 τη βρίσκει να
έχει μείνει πίσω στη ραγδαία αναπτυσσόμενη αγορά του κινητού
υπολογισμού, ο οποίος εκτός από τα έξυπνα κινητά τηλέφωνα περιλαμβάνει
και τις ταμπλέτες, που σταδιακά αντικαθιστούν πολλές από τις διεργασίες
του επιτραπέζιου υπολογιστή. Σε μια προσπάθεια να δώσει προτεραιότητα
στις κινητές συσκευές, η Microsoft εισάγει τα Windows8<a href="#fn28"
class="footnote-ref" id="fnref28" role="doc-noteref"><sup>28</sup></a>
με αρχική οθόνη διάδρασης αντίστοιχη με εκείνη που έχει στις κινητές
συσκευές της. Αν και η επιλογή αυτή δημιουργεί μια πραγματικά ομοιόμορφη
και συνεπή εμπειρία για τους χρήστες που κινούνται ανάμεσα σε πολλούς
υπολογιστές (κινητούς και επιτραπέζιους), ταυτόχρονα απέχει από το να
είναι η βέλτιστη για τον επιτραπέζιο υπολογιστή, με αποτέλεσμα να
μειώνει την ευχρηστία του. Βλέπουμε λοιπόν, ότι ναι μεν η εστίαση στον
χρήστη έχει προτεραιότητα, αλλά και η κατανόηση της φόρμας του
υπολογιστή δεν πρέπει να αγνοείται. Επομένως, ο σωστός προγραμματισμός
της διάδρασης μπορεί να γίνει κατανοητός ως μια λεπτή ισορροπία ανάμεσα
στις ιδιότητες της συσκευής και στις ανάγκες του χρήστη, ισορροπία που
μπορεί να γίνει εύθραυστη όταν έχουμε πολλούς διαφορετικούς χρήστες, και
πολλά διαφορετικά είδη συσκευής χρήστη.
</p>
<h2 id="σύντομη-βιογραφία-του-douglas-engelbart">
Σύντομη βιογραφία του Douglas Engelbart
</h2>
<p>
O Douglas Engelbart έγινε διάσημος για την συσκευή εισόδου ποντίκι,<a
href="#fn29" class="footnote-ref" id="fnref29"
role="doc-noteref"><sup>29</sup></a> αλλά αυτό θεωρείται μόνο μια μικρή
παράπλευρη εφεύρεση σε σχέση με το σύνολο της συνεισφοράς του στην
περιοχή της κατασκευής της διάδρασης. Το όραμα του περιγράφεται
αναλυτικά στην πρόταση χρηματοδότησης του έργου του, το οποίο οδήγησε σε
μια διαδραστική παρουσίαση που έμεινε γνωστή ως η μητέρα όλων των
επιδείξεων. Εκτός από το ποντίκι, εκείνη η παρουσίαση περιελάμβανε
τεχνολογίες υπερκειμένου και τηλεδιάσκεψης.
</p>
<div id="fig:engelbart-profile" class="fignos">
<figure>
<img src="../images/engelbart-profile.jpg"
alt="Figure 21: Το έργο του Douglas Engelbart θεμελίωσε την συνεργατική και διαδραστική χρήση των πληροφοριακών συστήματων, αλλά το όραμα για την επαύξηση της ανθρώπινης νοημοσύνης με πολύπλοκα συστήματα διάδρασης αντικαταστάθηκε από την βολικότητα της καθημερινής ευχρηστίας." />
<figcaption aria-hidden="true">
<span>Figure 21:</span> Το έργο του Douglas Engelbart θεμελίωσε την
συνεργατική και διαδραστική χρήση των πληροφοριακών συστήματων, αλλά το
όραμα για την επαύξηση της ανθρώπινης νοημοσύνης με πολύπλοκα συστήματα
διάδρασης αντικαταστάθηκε από την βολικότητα της καθημερινής ευχρηστίας.
</figcaption>
</figure>
</div>
<div id="fig:nls-group" class="fignos">
<figure>
<img src="../images/nls-group.jpg"
alt="Figure 22: Το σύστημα NLS περιέχει μια σειρά από διαχρονικές τεχνολογίες, όπως το υπερκείμενο, διάδραση με το ποντίκι, και τηλεδιάσκεψη, οι οποίες δεν υλοποιήθηκαν απλά ως μια τεχνολογική παρουσίαση, αλλά γιατί ο συνδυασμός τους εξυπηρετεί τον μεγαλύτερο στόχο της συνεργασίας των ανθρώπων ώστε να κατανοήσουν πολύπλοκα προβλήματα." />
<figcaption aria-hidden="true">
<span>Figure 22:</span> Το σύστημα NLS περιέχει μια σειρά από
διαχρονικές τεχνολογίες, όπως το υπερκείμενο, διάδραση με το ποντίκι,
και τηλεδιάσκεψη, οι οποίες δεν υλοποιήθηκαν απλά ως μια τεχνολογική
παρουσίαση, αλλά γιατί ο συνδυασμός τους εξυπηρετεί τον μεγαλύτερο στόχο
της συνεργασίας των ανθρώπων ώστε να κατανοήσουν πολύπλοκα προβλήματα.
</figcaption>
</figure>
</div>
<p>
Η βασική συνεισφορά του όμως δεν ήταν τόσο στις σχετικά πρωτοποριακές
τεχνολογίες που παρουσίασε συγκετρωτικά το 1968 και αμέσως μετά έδωσε
στην ερευνητική κοινότητα, αλλά στο όραμα του για την επαύξηση της
ανθρώπινης νοημοσύνης. Την δεκαετία του 1960, όπως και σε άλλες
δεκαετίες αργότερα, το κυρίαρχο θέμα δραστηριότητας στην τεχνολογία ήταν
αυτό της τεχνητής νοημοσύνης, όπου ο ανθρώπινος παράγοντας απουσιάζει
και οι εργασίες γίνονται αυτόματα από μια φαινομενικά έξυπνη μηχανή, η
οποία έχει προγραμματιστεί ή εκπαιδευτεί ώστε να κάνει τις ενέργειες των
ανθρώπων.
</p>
<p>
Αντίθετα με το όραμα της τεχνητής νοημοσύνης που βάζει σε δεύτερο ρόλο
τον άνθρωπο, το όραμα της επαυξημένης νοημοσύνης έχει σαν πρωταγωνιστή
τον άνθρωπο, ο οποίος σε συνεργασία με άλλους<a
href="#fn30" class="footnote-ref" id="fnref30"
role="doc-noteref"><sup>30</sup></a> οδηγεί συνειδητά την μηχανή σε μια
καλύτερη κατανόηση πολύπλοκων φαινομένων καθώς και σε καλύτερες
συλλογικές αποφάσεις. Δεν είναι τυχαίο πως αυτό το έργο δημιουργήθηκε
την δεκαετία του 1960 στις δυτικές ακτές των ΗΠΑ, όπου υπήρχαν πολιτικές
και πολιτισμικές ζυμώσεις για έναν καλύτερο και διαφορετικό κόσμο.
</p>
<p>
Για τον σκοπό αυτό, οι χρήστες του συστήματος μέσα από μια εκπαίδευση
γνώσεων και δεξιοτήτων μπορούσαν να έχουν εναλλακτικές απόψεις πάνω στα
δεδομένα τους. Για παράδειγμα, εκτός από το ποντίκι υπήρχε και μια
συσκευή ακόρντων, η οποία άλλαζε την τροπικότητα της διεπαφής στην
οθόνη. Αν και στην πορεία η ουσία του έργου του χάθηκε για τους πολλούς,
επηρέασε άλλους σημαντικούς ερευνητές όπως ο Alan Kay και ο Ted Nelson,
οι οποίοι συνέχισαν το έργο του στις περιοχές της δεξιοτεχνικής
διάδρασης και του υπερκειμένου, χωρίς όμως ούτε αυτοί να έχουν κάποιο
σημαντικό εμπορικό αποτύπωμα μέχρι σήμερα.
</p>
<h2 id="βιβλιογραφία">
Βιβλιογραφία
</h2>
<section class="footnotes footnotes-end-of-document" role="doc-endnotes">
<hr />
<ol>
<li id="fn1" role="doc-endnote">
<p>
fig:apple-lisa<a href="#fnref1"
class="footnote-back" role="doc-backlink">↩︎</a>
</p>
</li>
<li id="fn2" role="doc-endnote">
<p>
fig:apple-macintosh<a href="#fnref2"
class="footnote-back" role="doc-backlink">↩︎</a>
</p>
</li>
<li id="fn3" role="doc-endnote">
<p>
<span class="citation" data-cites="papanek1972design"><span
class="citation" data-cites="papanek1972design">Papanek και Fuller
(1972)</span></span>, <span class="citation"
data-cites="thackara2006bubble"><span class="citation"
data-cites="thackara2006bubble">Thackara (2006)</span></span><a
href="#fnref3" class="footnote-back" role="doc-backlink">↩︎</a>
</p>
</li>
<li id="fn4" role="doc-endnote">
<p>
<span class="citation" data-cites="norman2013design"><span
class="citation" data-cites="norman2013design">Norman
(2013)</span></span><a href="#fnref4"
class="footnote-back" role="doc-backlink">↩︎</a>
</p>
</li>
<li id="fn5" role="doc-endnote">
<p>
fig:nls-radar-keypad<a href="#fnref5"
class="footnote-back" role="doc-backlink">↩︎</a>
</p>
</li>
<li id="fn6" role="doc-endnote">
<p>
fig:nls-input<a href="#fnref6"
class="footnote-back" role="doc-backlink">↩︎</a>
</p>
</li>
<li id="fn7" role="doc-endnote">
<p>
fig:engelbart-mouse<a href="#fnref7"
class="footnote-back" role="doc-backlink">↩︎</a>
</p>
</li>
<li id="fn8" role="doc-endnote">
<p>
fig:nls-mouse<a href="#fnref8"
class="footnote-back" role="doc-backlink">↩︎</a>
</p>
</li>
<li id="fn9" role="doc-endnote">
<p>
<span class="citation" data-cites="buxton2010sketching"><span
class="citation" data-cites="buxton2010sketching">Buxton
(2010)</span></span><a
href="#fnref9" class="footnote-back" role="doc-backlink">↩︎</a>
</p>
</li>
<li id="fn10" role="doc-endnote">
<p>
fig:office-schematic<a
href="#fnref10" class="footnote-back" role="doc-backlink">↩︎</a>
</p>
</li>
<li id="fn11" role="doc-endnote">
<p>
fig:dynabook-spacewar<a
href="#fnref11" class="footnote-back" role="doc-backlink">↩︎</a>
</p>
</li>
<li id="fn12" role="doc-endnote">
<p>
<span class="citation" data-cites="carroll2000making"><span
class="citation" data-cites="carroll2000making">Carroll
(2000)</span></span><a
href="#fnref12" class="footnote-back" role="doc-backlink">↩︎</a>
</p>
</li>
<li id="fn13" role="doc-endnote">
<p>
fig:knowledge-navigator<a
href="#fnref13" class="footnote-back" role="doc-backlink">↩︎</a>
</p>
</li>
<li id="fn14" role="doc-endnote">
<p>
fig:starfire-video<a href="#fnref14"
class="footnote-back" role="doc-backlink">↩︎</a>
</p>
</li>
<li id="fn15" role="doc-endnote">
<p>
<span class="citation" data-cites="winograd1996bringing"><span
class="citation" data-cites="winograd1996bringing">Winograd κ.ά.
(1996)</span></span>, <span class="citation"
data-cites="moggridge2007designing"><span class="citation"
data-cites="moggridge2007designing">Moggridge (2007)</span></span><a
href="#fnref15" class="footnote-back" role="doc-backlink">↩︎</a>
</p>
</li>
<li id="fn16" role="doc-endnote">
<p>
<span class="citation" data-cites="pering2002interaction"><span
class="citation" data-cites="pering2002interaction">Pering
(2002)</span></span><a
href="#fnref16" class="footnote-back" role="doc-backlink">↩︎</a>
</p>
</li>
<li id="fn17" role="doc-endnote">
<p>
fig:buck<a href="#fnref17"
class="footnote-back" role="doc-backlink">↩︎</a>
</p>
</li>
<li id="fn18" role="doc-endnote">
<p>
fig:kodak-hifi<a href="#fnref18"
class="footnote-back" role="doc-backlink">↩︎</a>
</p>
</li>
<li id="fn19" role="doc-endnote">
<p>
fig:nls-floor<a href="#fnref19"
class="footnote-back" role="doc-backlink">↩︎</a>
</p>
</li>
<li id="fn20" role="doc-endnote">
<p>
fig:nls-desk<a href="#fnref20"
class="footnote-back" role="doc-backlink">↩︎</a>
</p>
</li>
<li id="fn21" role="doc-endnote">
<p>
fig:usability-observation<a
href="#fnref21" class="footnote-back" role="doc-backlink">↩︎</a>
</p>
</li>
<li id="fn22" role="doc-endnote">
<p>
fig:mouse-test-software<a
href="#fnref22" class="footnote-back" role="doc-backlink">↩︎</a>
</p>
</li>
<li id="fn23" role="doc-endnote">
<p>
fig:apple-mouse<a href="#fnref23"
class="footnote-back" role="doc-backlink">↩︎</a>
</p>
</li>
<li id="fn24" role="doc-endnote">
<p>
<span class="citation" data-cites="card1978evaluation"><span
class="citation" data-cites="card1978evaluation">Card, English, και Burr
(1978)</span></span><a
href="#fnref24" class="footnote-back" role="doc-backlink">↩︎</a>
</p>
</li>
<li id="fn25" role="doc-endnote">
<p>
fig:input-comparison<a
href="#fnref25" class="footnote-back" role="doc-backlink">↩︎</a>
</p>
</li>
<li id="fn26" role="doc-endnote">
<p>
<span class="citation" data-cites="card2018psychology"><span
class="citation" data-cites="card2018psychology">Card, Moran, και Newell
(2018)</span></span><a
href="#fnref26" class="footnote-back" role="doc-backlink">↩︎</a>
</p>
</li>
<li id="fn27" role="doc-endnote">
<p>
fig:windows95<a href="#fnref27"
class="footnote-back" role="doc-backlink">↩︎</a>
</p>
</li>
<li id="fn28" role="doc-endnote">
<p>
fig:windows8<a href="#fnref28"
class="footnote-back" role="doc-backlink">↩︎</a>
</p>
</li>
<li id="fn29" role="doc-endnote">
<p>
fig:engelbart-profile<a
href="#fnref29" class="footnote-back" role="doc-backlink">↩︎</a>
</p>
</li>
<li id="fn30" role="doc-endnote">
<p>
fig:nls-group<a href="#fnref30"
class="footnote-back" role="doc-backlink">↩︎</a>
</p>
</li>
</ol>
</section>
<div id="refs" class="references csl-bib-body hanging-indent"
role="doc-bibliography">
<div id="ref-buxton2010sketching" class="csl-entry"
role="doc-biblioentry">
Buxton, Bill. 2010. <em>Sketching user experiences: getting the design
right and the right design</em>. Morgan kaufmann.
</div>
<div id="ref-card1978evaluation" class="csl-entry"
role="doc-biblioentry">
Card, Stuart K, William K English, και Betty J Burr. 1978.
<span>‘Evaluation of mouse, rate-controlled isometric joystick, step
keys, and text keys for text selection on a CRT’</span>.
<em>Ergonomics</em> 21 (8): 601–13.
</div>
<div id="ref-card2018psychology" class="csl-entry"
role="doc-biblioentry">
Card, Stuart K, Thomas P Moran, και Allen Newell. 2018. <em>The
psychology of human-computer interaction</em>. Crc Press.
</div>
<div id="ref-carroll2000making" class="csl-entry"
role="doc-biblioentry">
Carroll, John M. 2000. <em>Making use: scenario-based design of
human-computer interactions</em>. MIT press.
</div>
<div id="ref-moggridge2007designing" class="csl-entry"
role="doc-biblioentry">
Moggridge, Bill. 2007. <em>Designing interactions</em>. MIT press
Cambridge, MA.
</div>
<div id="ref-norman2013design" class="csl-entry" role="doc-biblioentry">
Norman, Don. 2013. <em>The design of everyday things: Revised and
expanded edition</em>. Basic books.
</div>
<div id="ref-papanek1972design" class="csl-entry"
role="doc-biblioentry">
Papanek, Victor, και R Buckminster Fuller. 1972. <em>Design for the real
world</em>. Thames; Hudson London.
</div>
<div id="ref-pering2002interaction" class="csl-entry"
role="doc-biblioentry">
Pering, Celine. 2002. <span>‘Interaction design prototyping of
communicator devices: Towards meeting the hardware-software
challenge’</span>. <em>interactions</em> 9 (6): 36–46.
</div>
<div id="ref-thackara2006bubble" class="csl-entry"
role="doc-biblioentry">
Thackara, John. 2006. <em>In the bubble: designing in a complex
world</em>. MIT press.
</div>
<div id="ref-winograd1996bringing" class="csl-entry"
role="doc-biblioentry">
Winograd, Terry κ.ά. 1996. <em>Bringing design to software</em>. <span
class="math inline">{</span>Addison-Wesley Professional<span
class="math inline">}</span>.
</div>
</div>
